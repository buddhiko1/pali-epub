<?xml version="1.0" encoding="UTF-16"?>
<?xml-stylesheet type="text/xsl" href="tipitaka-latn.xsl"?>
<TEI.2>
<teiHeader></teiHeader>
<text>
<front></front>
<body>

<p rend="chapter">4. Mahāvaggo</p>

<p rend="subhead">1. Ambasakkarapetavatthuvaṇṇanā</p>

<p rend="bodytext"><hi rend="bold">Vesālī</hi><pb ed="M" n="0.0200" /><pb ed="V" n="0.0188" /><hi rend="bold">nāma nagaratthi vajjīna</hi>nti idaṃ ambasakkarapetavatthu. Tassa kā uppatti? Bhagavati jetavane viharante ambasakkaro nāma licchavirājā micchādiṭṭhiko natthikavādo vesāliyaṃ rajjaṃ kāresi. Tena ca samayena vesālinagare aññatarassa vāṇijassa āpaṇasamīpe cikkhallaṃ hoti, tattha bahū janā uppatitvā atikkamantā kilamanti, keci kaddamena limpanti. Taṃ disvā so vāṇijo ‘‘mā ime manussā kalalaṃ akkamiṃsū’’ti apagataduggandhaṃ saṅkhavaṇṇapaṭibhāgaṃ gosīsaṭṭhiṃ āharāpetvā nikkhipāpesi. Pakatiyā ca sīlavā ahosi akkodhano saṇhavāco, paresañca yathābhūtaṃ guṇaṃ kitteti.</p>

<p rend="bodytext">So ekasmiṃ divase attano sahāyassa nhāyantassa pamādena anolokentassa nivāsanavatthaṃ kīḷādhippāyena apanidhāya taṃ dukkhāpetvā adāsi. Bhāgineyyo panassa corikāya paragehato bhaṇḍaṃ āharitvā tasseva āpaṇe nikkhipi. Bhaṇḍasāmikā vīmaṃsantā bhaṇḍena saddhiṃ tassa bhāgineyyaṃ tañca rañño dassesuṃ. Rājā ‘‘imassa sīsaṃ chindatha, bhāgineyyaṃ panassa sūle āropethā’’ti āṇāpesi. Rājapurisā tathā akaṃsu. So kālaṃ katvā bhummadevesu uppajji. So gosīsena setuno katattā setavaṇṇaṃ <pb ed="P" n="0.0216" /> dibbaṃ manojavaṃ assājānīyaṃ paṭilabhi, guṇavantānaṃ vaṇṇakathanena tassa gattato dibbagandho vāyati, sāṭakassa pana apanihitattā naggo ahosi. So attanā pubbe katakammaṃ olokento tadanusārena attano bhāgineyyaṃ sūle āropitaṃ disvā karuṇāya codiyamāno manojavaṃ assaṃ abhiruhitvā aḍḍharattisamaye tassa sūlā ropitaṭṭhānaṃ gantvā avidūre ṭhito ‘‘jīva, bho, jīvitameva seyyo’’ti divase divase vadati.</p>

<p rend="bodytext">Tena ca samayena ambasakkaro rājā hatthikkhandhavaragato nagaraṃ padakkhiṇaṃ karonto aññatarasmiṃ gehe vātapānaṃ vivaritvā rājavibhūtiṃ passantiṃ <pb ed="M" n="0.0201" /> ekaṃ itthiṃ disvā paṭibaddhacitto hutvā pacchāsane nisinnassa purisassa ‘‘imaṃ gharaṃ imañca itthiṃ upadhārehī’’ti saññaṃ datvā anukkamena <pb ed="V" n="0.0189" /> attano rājagehaṃ paviṭṭho taṃ purisaṃ pesesi – ‘‘gaccha, bhaṇe, tassā itthiyā sasāmikabhāvaṃ vā asāmikabhāvaṃ vā jānāhī’’ti. So gantvā tassā sasāmikabhāvaṃ ñatvā rañño ārocesi. Rājā tassā itthiyā pariggahaṇūpāyaṃ cintento tassā sāmikaṃ pakkosāpetvā ‘‘ehi, bhaṇe, maṃ upaṭṭhāhī’’ti āha. So anicchantopi ‘‘rājā attano vacanaṃ akaronte mayi rājadaṇḍaṃ kareyyā’’ti bhayena rājupaṭṭhānaṃ sampaṭicchitvā divase divase rājupaṭṭhānaṃ gacchati. Rājāpi tassa bhattavetanaṃ dāpetvā katipayadivasātikkamena pātova upaṭṭhānaṃ āgataṃ evamāha – ‘‘gaccha, bhaṇe, amumhi ṭhāne ekā pokkharaṇī atthi, tato aruṇavaṇṇamattikaṃ rattuppalāni ca ānehi, sace ajjeva nāgaccheyyāsi, jīvitaṃ te natthī’’ti. Tasmiñca gate dvārapālaṃ āha – ‘‘ajja anatthaṅgate eva sūriye sabbadvārāni thaketabbānī’’ti.</p>

<p rend="bodytext">Sā ca pokkharaṇī vesāliyā tiyojanamatthake hoti, tathāpi so puriso maraṇabhayatajjito vātavegena pubbaṇheyeva taṃ pokkharaṇiṃ sampāpuṇi. ‘‘Sā ca pokkharaṇī amanussapariggahitā’’ti pageva sutattā bhayena so ‘‘atthi nu kho ettha koci parissayo’’ti samantato <pb ed="P" n="0.0217" /> anupariyāyati. Taṃ disvā pokkharaṇipālako amanusso karuṇāyamānarūpo manussarūpena upasaṅkamitvā ‘‘kimatthaṃ, bho purisa, idhāgatosī’’ti āha. So tassa taṃ pavattiṃ kathesi. So ‘‘yadi evaṃ yāvadatthaṃ gaṇhāhī’’ti attano dibbarūpaṃ dassetvā antaradhāyi.</p>

<p rend="bodytext">So tattha aruṇavaṇṇamattikaṃ rattuppalāni ca gahetvā anatthaṅgateyeva sūriye nagaradvāraṃ sampāpuṇi. Taṃ disvā dvārapālo tassa viravantasseva dvāraṃ thakesi. So thakite dvāre pavesanaṃ alabhanto dvārasamīpe sūle āropitaṃ purisaṃ disvā ‘‘ete mayi anatthaṅgate eva sūriye āgate viravante evaṃ dvāraṃ thakesuṃ. ‘Ahaṃ kāleyeva āgato, mama dāso natthī’ti tayāpi ñātaṃ hotū’’ti <pb ed="M" n="0.0202" /> sakkhimakāsi. Taṃ sutvā so āha ‘‘ahaṃ sūle āvuto vajjho maraṇābhimukho, kathaṃ tava sakkhi homi. Eko panettha peto mahiddhiko mama samīpaṃ āgamissati, taṃ sakkhiṃ karohī’’ti. ‘‘Kathaṃ pana so mayā daṭṭhabbo’’ti? Idheva tvaṃ tiṭṭha, ‘‘sayameva dakkhissasī’’ti. So tattha ṭhito majjhimayāme taṃ petaṃ āgataṃ disvā sakkhiṃ akāsi. Vibhātāya ca rattiyā raññā ‘‘mama āṇā tayā atikkantā, tasmā rājadaṇḍaṃ te karissāmī’’ti vutte, deva, mayā tava āṇā nātikkantā, anatthaṅgate eva sūriye ahaṃ idhāgatoti. Tattha ko te sakkhīti? So <pb ed="V" n="0.0190" /> tassa sūlāvutassa purisassa santike āgacchantaṃ naggapetaṃ ‘‘sakkhī’’ti niddisitvā ‘‘kathametaṃ amhehi saddhātabba’’nti raññā vutte ‘‘ajja rattiyaṃ tumhehi saddhātabbaṃ purisaṃ mayā saddhiṃ pesethā’’ti āha. Taṃ sutvā rājā sayameva tena saddhiṃ tattha gantvā ṭhito petena ca tatthāgantvā ‘‘jīva, bho, jīvitameva seyyo’’ti vutte taṃ <hi rend="bold">‘‘seyyā nisajjā nayimassa atthī’’</hi>tiādinā pañcahi gāthāhi paṭipucchi. Idāni ādito pana <hi rend="bold">‘‘vesāli nāma nagaratthi vajjīna’’</hi>nti gāthā tāsaṃ sambandhadassanatthaṃ saṅgītikārehi ṭhapitā –</p>

<p rend="hangnum" n="517"><hi rend="paranum">517</hi><hi rend="dot">.</hi></p>

<p rend="gatha1"> ‘‘Vesālī <pb ed="P" n="0.0218" /> nāma nagaratthi vajjīnaṃ, tattha ahu licchavi ambasakkaro;</p>

<p rend="gathalast">Disvāna petaṃ nagarassa bāhiraṃ, tattheva pucchittha taṃ kāraṇatthiko.</p>

<p rend="hangnum" n="518"><hi rend="paranum">518</hi><hi rend="dot">.</hi></p>

<p rend="gatha1"> ‘‘Seyyā nisajjā nayimassa atthi, abhikkamo natthi paṭikkamo ca;</p>

<p rend="gathalast">Asitapītakhāyitavatthabhogā, paricāraṇā sāpi imassa natthi.</p>

<p rend="hangnum" n="519"><hi rend="paranum">519</hi><hi rend="dot">.</hi></p>

<p rend="gatha1"> ‘‘Ye ñātakā diṭṭhasutā suhajjā, anukampakā yassa ahesuṃ pubbe;</p>

<p rend="gathalast">Daṭṭhumpi te dāni na taṃ labhanti, virājitato hi janena tena.</p>

<p rend="hangnum" n="520"><hi rend="paranum">520</hi><hi rend="dot">.</hi></p>

<p rend="gatha1"> ‘‘Na <pb ed="M" n="0.0203" /> oggatattassa bhavanti mittā, jahanti mittā vikalaṃ viditvā;</p>

<p rend="gathalast">Atthañca disvā parivārayanti, bahū mittā uggatattassa honti.</p>

<p rend="hangnum" n="521"><hi rend="paranum">521</hi><hi rend="dot">.</hi></p>

<p rend="gatha1"> ‘‘Nihīnatto sabbabhogehi kiccho, sammakkhito samparibhinnagatto;</p>

<p rend="gathalast">Ussāvabindūva palimpamānā, ajja suve jīvitassūparodho.</p>

<p rend="hangnum" n="522"><hi rend="paranum">522</hi><hi rend="dot">.</hi></p>

<p rend="gatha1"> ‘‘Etādisaṃ uttamakicchappattaṃ,</p>

<p rend="gatha2">Uttāsitaṃ pucimandassa sūle;</p>

<p rend="gatha3">Atha tvaṃ kena vaṇṇena vadesi yakkha,</p>

<p rend="gathalast">‘Jīva bho jīvitameva seyyo’’’ti.</p>

<p rend="bodytext" n="517"><hi rend="paranum">517</hi><hi rend="dot">.</hi> Tattha <hi rend="bold">tatthā</hi>ti tassaṃ vesāliyaṃ. <hi rend="bold">Nagarassa bāhira</hi>nti nagarassa bahi bhavaṃ, vesālinagarassa bahi eva <pb ed="P" n="0.0219" /> jātaṃ pavattaṃ sambandhaṃ. <hi rend="bold">Tatthevā</hi>ti yattha taṃ passi, tattheva ṭhāne. <hi rend="bold">Ta</hi>nti <pb ed="V" n="0.0191" /> taṃ petaṃ. <hi rend="bold">Kāraṇatthiko</hi>ti ‘‘jīva, bho, jīvitameva seyyo’’ti vuttaatthassa kāraṇena atthiko hutvā.</p>

<p rend="bodytext" n="518"><hi rend="paranum">518</hi><hi rend="dot">.</hi><hi rend="bold">Seyyā nisajjā nayimassa atthī</hi>ti piṭṭhipasāraṇalakkhaṇā seyyā, pallaṅkābhujanalakkhaṇā nisajjā ca imassa sūle āropitapuggalassa natthi. <hi rend="bold">Abhikkamo natthi paṭikkamo cā</hi>ti abhikkamādilakkhaṇaṃ appamattakampi gamanaṃ imassa natthi. <hi rend="bold">Paricārikā sāpī</hi>ti yā asitapītakhāyitavatthaparibhogādilakkhaṇā indriyānaṃ paricāraṇā, sāpi imassa natthi. ‘‘Pariharaṇā sāpī’’ti vā pāṭho, asitādiparibhogavasena indriyānaṃ pariharaṇā, sāpi imassa natthi vigatajīvitattāti attho. ‘‘Paricāraṇā sāpī’’ti keci paṭhanti.</p>

<p rend="bodytext" n="519"><hi rend="paranum">519</hi><hi rend="dot">.</hi><hi rend="bold">Diṭṭhasutā suhajjā, anukampakā yassa ahesuṃ pubbe</hi>ti sandiṭṭhasahāyā ceva adiṭṭhasahāyā ca yassa mittā anuddayāvanto ye <pb ed="M" n="0.0204" /> assa imassa pubbe ahesuṃ. <hi rend="bold">Daṭṭhumpī</hi>ti passitumpi na labhanti, kuto saha vasitunti attho. <hi rend="bold">Virājitatto</hi>ti pariccattasabhāvo. <hi rend="bold">Janena tenā</hi>ti tena ñātiādijanena.</p>

<p rend="bodytext" n="520"><hi rend="paranum">520</hi><hi rend="dot">.</hi><hi rend="bold">Na oggatattassa bhavanti mittā</hi>ti apagataviññāṇassa matassa mittā nāma na honti tassa mittehi kātabbakiccassa atikkantattā. <hi rend="bold">Jahanti mittā vikalaṃ viditvā</hi>ti mato tāva tiṭṭhatu, jīvantampi bhogavikalaṃ purisaṃ viditvā ‘‘na ito kiñci gayhūpaga’’nti mittā pajahanti. <hi rend="bold">Atthañca disvā parivārayantī</hi>ti tassa pana santakaṃ atthaṃ dhanaṃ disvā piyavādino mukhullokikā hutvā taṃ parivārenti. <hi rend="bold">Bahū mittā uggatattassa hontī</hi>ti vibhavasampattiyā <pb ed="P" n="0.0220" /> uggatasabhāvassa samiddhassa bahū anekā mittā honti, ayaṃ lokiyasabhāvoti attho.</p>

<p rend="bodytext" n="521"><hi rend="paranum">521</hi><hi rend="dot">.</hi><hi rend="bold">Nihīnatto sabbabhogehī</hi>ti sabbehi upabhogaparibhogavatthūhi parihīnatto. <hi rend="bold">Kiccho</hi>ti dukkhito. <hi rend="bold">Sammakkhito</hi>ti ruhirehi sammakkhitasarīro. <hi rend="bold">Samparibhinnagatto</hi>ti sūlena abbhantare vidālitagatto. <hi rend="bold">Ussāvabindūva palimpamāno</hi>ti tiṇagge limpamānaussāvabindusadiso. <hi rend="bold">Ajja suve</hi>ti ajja vā suve vā imassa nāma purisassa jīvitassa uparodho nirodho, tato uddhaṃ nappavattatīti attho.</p>

<p rend="bodytext" n="522"><hi rend="paranum">522</hi><hi rend="dot">.</hi><hi rend="bold">Uttāsita</hi>nti āvutaṃ āropitaṃ. <hi rend="bold">Pucimandassa sūle</hi>ti nimbarukkhassa daṇḍena katasūle <pb ed="V" n="0.0192" />. <hi rend="bold">Kena vaṇṇenā</hi>ti kena kāraṇena. <hi rend="bold">Jīva, bho, jīvitameva seyyo</hi>ti, bho purisa, jīva. Kasmā? Sūlaṃ āropitassāpi hi te idha jīvitameva ito cutassa jīvitato satabhāgena sahassabhāgena seyyo sundarataroti.</p>

<p rend="bodytext">Evaṃ tena raññā pucchito so peto attano adhippāyaṃ pakāsento –</p>

<p rend="hangnum" n="523"><hi rend="paranum">523</hi><hi rend="dot">.</hi></p>

<p rend="gatha1"> ‘‘Sālohito esa ahosi mayhaṃ, ahaṃ sarāmi purimāya jātiyā;</p>

<p rend="gathalast">Disvā ca me kāruññamahosi rāja, mā pāpadhammo nirayaṃ patāyaṃ.</p>

<p rend="hangnum" n="524"><hi rend="paranum">524</hi><hi rend="dot">.</hi></p>

<p rend="gatha1"> ‘‘Ito <pb ed="M" n="0.0205" /> cuto licchavi esa poso, satthussadaṃ nirayaṃ ghorarūpaṃ;</p>

<p rend="gathalast">Upapajjati dukkaṭakammakārī, mahābhitāpaṃ kaṭukaṃ bhayānakaṃ.</p>

<p rend="hangnum" n="525"><hi rend="paranum">525</hi><hi rend="dot">.</hi></p>

<p rend="gatha1"> ‘‘Anekabhāgena guṇena seyyo, ayameva sūlo nirayena tena;</p>

<p rend="gathalast">Ekantadukkhaṃ kaṭukaṃ bhayānakaṃ, ekantatibbaṃ nirayaṃ patāyaṃ.</p>

<p rend="hangnum" n="526"><hi rend="paranum">526</hi><hi rend="dot">.</hi></p>

<p rend="gatha1"> ‘‘Idañca <pb ed="P" n="0.0221" /> sutvā vacanaṃ mameso, dukkhūpanīto vijaheyya pāṇaṃ;</p>

<p rend="gathalast">Tasmā ahaṃ santike na bhaṇāmi, mā mekato jīvitassūparodho’’ti. –</p>

<p rend="unindented">Catasso gāthā abhāsi.</p>

<p rend="bodytext" n="523"><hi rend="paranum">523</hi><hi rend="dot">.</hi> Tattha <hi rend="bold">sālohito</hi> samānalohito yonisambandhena sambandho, ñātakoti attho. <hi rend="bold">Purimāya jātiyā</hi>ti purimattabhāve. <hi rend="bold">Mā pāpadhammo nirayaṃ patāya</hi>nti ayaṃ pāpadhammo puriso nirayaṃ mā pati, mā nirayaṃ upapajjīti imaṃ disvā me kāruññaṃ ahosīti yojanā.</p>

<p rend="bodytext" n="524"><hi rend="paranum">524</hi><hi rend="dot">.</hi><hi rend="bold">Sattussada</hi>nti pāpakārīhi sattehi ussannaṃ, atha vā pañcavidhabandhanaṃ, mukhe tattalohasecanaṃ, aṅgārapabbatāropanaṃ, lohakumbhipakkhepanaṃ, asipattavanappavesanaṃ, vettaraṇiyaṃ samotaraṇaṃ, mahāniraye pakkhepoti. Imehi sattahi pañcavidhabandhanādīhi dāruṇakāraṇehi ussannaṃ, uparūpari nicitanti attho. <hi rend="bold">Mahābhitāpa</hi>nti mahādukkhaṃ, mahāaggisantāpaṃ vā. <hi rend="bold">Kaṭuka</hi>nti aniṭṭhaṃ. <hi rend="bold">Bhayānaka</hi>nti bhayajanakaṃ.</p>

<p rend="bodytext" n="525"><hi rend="paranum">525</hi><hi rend="dot">.</hi><hi rend="bold">Anekabhāgena</hi><pb ed="V" n="0.0193" /><hi rend="bold">guṇenā</hi>ti anekakoṭṭhāsena ānisaṃsena. <hi rend="bold">Ayameva sūlo nirayena tenā</hi>ti tato imassa uppattiṭṭhānabhūtato nirayato ayameva sūlo seyyoti. Nissakke hi <pb ed="M" n="0.0206" /> idaṃ karaṇavacanaṃ. <hi rend="bold">Ekanta tibba</hi>nti ekanteneva tikhiṇadukkhaṃ, niyatamahādukkhanti attho.</p>

<p rend="bodytext" n="526"><hi rend="paranum">526</hi><hi rend="dot">.</hi><hi rend="bold">Idañca sutvā vacanaṃ mameso</hi>ti ‘‘ito cuto’’tiādinā vuttaṃ mama vacanaṃ sutvā eso puriso dukkhūpanīto mama vacanena nirayadukkhaṃ upanīto viya hutvā. <hi rend="bold">Vijaheyya pāṇa</hi>nti attano jīvitaṃ pariccajeyya. <hi rend="bold">Tasmā</hi>ti tena kāraṇena. <hi rend="bold">Mā mekato</hi>ti ‘‘mayā ekato imassa purisassa jīvitassa uparodho mā hotū’’ti imassa santike idaṃ vacanaṃ ahaṃ na bhaṇāmi, atha kho <pb ed="P" n="0.0222" /> ‘‘jīva, bho, jīvitameva seyyo’’ti idameva bhaṇāmīti adhippāyo.</p>

<p rend="bodytext">Evaṃ petena attano adhippāye pakāsite puna rājā petassa pavattiṃ pucchituṃ okāsaṃ karonto imaṃ gāthamāha –</p>

<p rend="hangnum" n="527"><hi rend="paranum">527</hi><hi rend="dot">.</hi></p>

<p rend="gatha1"> ‘‘Aññāto eso purisassa attho, aññampi icchāmase pucchituṃ tuvaṃ;</p>

<p rend="gathalast">Okāsakammaṃ sace no karosi, pucchāma taṃ no na ca kujjhitabba’’nti.</p>

<p rend="hangnum" n="528"><hi rend="paranum">528</hi><hi rend="dot">.</hi></p>

<p rend="gatha1"> ‘‘Addhā paṭiññā me tadā ahu, nācikkhaṇā appasannassa hoti;</p>

<p rend="gathalast">Akāmā saddheyyavacoti katvā, pucchassu maṃ kāmaṃ yathā visayha’’nti. –</p>

<p rend="unindented">Imā rañño petassa ca vacanapaṭivacanagāthā.</p>

<p rend="bodytext" n="527"><hi rend="paranum">527</hi><hi rend="dot">.</hi> Tattha <hi rend="bold">aññāto</hi>ti avagato. <hi rend="bold">Icchāmase</hi>ti icchāma. <hi rend="bold">No</hi>ti amhākaṃ. <hi rend="bold">Na ca kujjhitabba</hi>nti ‘‘ime manussā yaṃkiñci pucchantī’’ti kodho na kātabbo.</p>

<p rend="bodytext" n="528"><hi rend="paranum">528</hi><hi rend="dot">.</hi><hi rend="bold">Addhā</hi>ti ekaṃsena. <hi rend="bold">Paṭiññā me</hi>ti ñāṇavasena mayhaṃ ‘‘pucchassū’’ti paṭiññā, okāsadānanti attho. <hi rend="bold">Tadā ahū</hi>ti tasmiṃ kāle <pb ed="M" n="0.0207" /> paṭhamadassane ahosi. <hi rend="bold">Nācikkhaṇā appasannassa hotī</hi>ti akathanā appasannassa hoti. Pasanno eva hi pasannassa kiñci katheti. Tvaṃ pana tadā mayi appasanno, ahañca tayi, tena paṭijānitvā kathetukāmo nāhosi. Idāni panāhaṃ tuyhaṃ <hi rend="bold">akāmā saddheyyavaco</hi> akāmo eva saddhātabbavacano <hi rend="bold">iti katvā</hi> iminā kāraṇena <pb ed="V" n="0.0194" />. <hi rend="bold">Pucchassu</hi><pb ed="P" n="0.0223" /><hi rend="bold">maṃ kāmaṃ yathā visayha</hi>nti tvaṃ yathā icchasi, tamatthaṃ maṃ pucchassu. Ahaṃ pana yathā visayhaṃ yathā mayhaṃ sahituṃ sakkā, tathā attano ñāṇabalānurūpaṃ kathessāmīti adhippāyo.</p>

<p rend="bodytext">Evaṃ petena pucchanāya okāse kate rājā –</p>

<p rend="hangnum" n="529"><hi rend="paranum">529</hi><hi rend="dot">.</hi></p>

<p rend="gatha1"> ‘‘Yaṃ kiñcahaṃ cakkhunā passisāmi,</p>

<p rend="gatha2">Sabbampi tāhaṃ abhisaddaheyyaṃ;</p>

<p rend="gatha3">Disvāva taṃ nopi ce saddaheyyaṃ,</p>

<p rend="gathalast">Kareyyāsi me yakkha niyassakamma’’nti. –</p>

<p rend="unindented">Gāthamāha. Tassattho – ahaṃ yaṃ kiñcideva cakkhunā passissāmi, taṃ sabbampi tatheva ahaṃ abhisaddaheyyaṃ, taṃ pana disvāva taṃ vacanaṃ nopi ce saddaheyyaṃ. Yakkha, mayhaṃ niyassakammaṃ niggahakammaṃ kareyyāsīti. Atha vā <hi rend="bold">yaṃ kiñcahaṃ cakkhunā passissāmī</hi>ti ahaṃ yaṃ kiñcideva cakkhunā passissāmi acakkhugocarassa adassanato. <hi rend="bold">Sabbampi tāhaṃ abhisaddaheyya</hi>nti sabbampi te ahaṃ diṭṭhaṃ sutaṃ aññaṃ vā abhisaddaheyyaṃ. Tādiso hi mayhaṃ tayi abhippasādoti adhippāyo. Pacchimapadassa pana yathāvuttova attho.</p>

<p rend="bodytext">Taṃ sutvā peto –</p>

<p rend="hangnum" n="530"><hi rend="paranum">530</hi><hi rend="dot">.</hi></p>

<p rend="gatha1"> ‘‘Saccappaṭiññā tava mesā hotu, sutvāna dhammaṃ labha suppasādaṃ;</p>

<p rend="gatha2">Aññatthiko no ca paduṭṭhacitto, yaṃ te sutaṃ asutañcāpi dhammaṃ;</p>

<p rend="gathalast">Sabbampi akkhissaṃ yathā pajāna’’nti. – gāthamāha <pb ed="M" n="0.0208" />; Ito paraṃ –</p>

<p rend="hangnum" n="531"><hi rend="paranum">531</hi><hi rend="dot">.</hi></p>

<p rend="gatha1"> ‘‘Setena <pb ed="P" n="0.0224" /> assena alaṅkatena, upayāsi sūlāvutakassa santike;</p>

<p rend="gathalast">Yānaṃ idaṃ abbhutaṃ dassaneyyaṃ, kissetaṃ kammassa ayaṃ vipākoti.</p>

<p rend="hangnum" n="532"><hi rend="paranum">532</hi><hi rend="dot">.</hi></p>

<p rend="gatha1"> ‘‘Vesāliyā nagarassa majjhe, cikkhallamagge narakaṃ ahosi;</p>

<p rend="gathalast">Gosīsamekāhaṃ pasannacitto, setaṃ gahetvā narakasmiṃ nikkhipiṃ.</p>

<p rend="hangnum" n="533"><hi rend="paranum">533</hi><hi rend="dot">.</hi></p>

<p rend="gatha1"> ‘‘Etasmiṃ <pb ed="V" n="0.0195" /> pādāni patiṭṭhapetvā, mayañca aññe ca atikkamimhā;</p>

<p rend="gathalast">Yānaṃ idaṃ abbhutaṃ dassaneyyaṃ, tasseva kammassa ayaṃ vipākoti.</p>

<p rend="hangnum" n="534"><hi rend="paranum">534</hi><hi rend="dot">.</hi></p>

<p rend="gatha1"> ‘‘Vaṇṇo ca te sabbadisā pabhāsati, gandho ca te sabbadisā pavāyati;</p>

<p rend="gathalast">Yakkhiddhipattosi mahānubhāvo, naggo cāsi kissa ayaṃ vipākoti.</p>

<p rend="hangnum" n="535"><hi rend="paranum">535</hi><hi rend="dot">.</hi></p>

<p rend="gatha1"> ‘‘Akkodhano niccapasannacitto, saṇhāhi vācāhi janaṃ upemi;</p>

<p rend="gathalast">Tasseva kammassa ayaṃ vipāko, dibbo me vaṇṇo satataṃ pabhāsati.</p>

<p rend="hangnum" n="536"><hi rend="paranum">536</hi><hi rend="dot">.</hi></p>

<p rend="gatha1"> ‘‘Yasañca kittiñca dhamme ṭhitānaṃ, disvāna mantemi pasannacitto;</p>

<p rend="gathalast">Tasseva kammassa ayaṃ vipāko, dibbo me gandho satataṃ pavāyati.</p>

<p rend="hangnum" n="537"><hi rend="paranum">537</hi><hi rend="dot">.</hi></p>

<p rend="gatha1"> ‘‘Sahāyānaṃ <pb ed="M" n="0.0209" /> titthasmiṃ nhāyantānaṃ, thale gahetvā nidahissa dussaṃ;</p>

<p rend="gathalast">Khiḍḍatthiko no ca paduṭṭhacitto, tenamhi naggo kasirā ca vuttīti.</p>

<p rend="hangnum" n="538"><hi rend="paranum">538</hi><hi rend="dot">.</hi></p>

<p rend="gatha1"> ‘‘Yo <pb ed="P" n="0.0225" /> kīḷamāno pakaroti pāpaṃ, tassedisaṃ kammavipākamāhu;</p>

<p rend="gathalast">Akīḷamāno pana yo karoti, kiṃ tassa kammassa vipākamāhūti.</p>

<p rend="hangnum" n="539"><hi rend="paranum">539</hi><hi rend="dot">.</hi></p>

<p rend="gatha1"> ‘‘Ye duṭṭhasaṅkappamanā manussā, kāyena vācāya ca saṃkiliṭṭhā;</p>

<p rend="gathalast">Kāyassa bhedā abhisamparāyaṃ, asaṃsayaṃ te nirayaṃ upenti.</p>

<p rend="hangnum" n="540"><hi rend="paranum">540</hi><hi rend="dot">.</hi></p>

<p rend="gatha1"> ‘‘Apare pana sugatimāsamānā, dāne ratā saṅgahitattabhāvā;</p>

<p rend="gathalast">Kāyassa bhedā abhisamparāyaṃ, asaṃsayaṃ te sugatiṃ upentī’’ti. –</p>

<p rend="unindented">Tesaṃ ubhinnaṃ vacanapaṭivacanagāthā honti.</p>

<p rend="bodytext" n="530"><hi rend="paranum">530</hi><hi rend="dot">.</hi> Tattha <hi rend="bold">saccappaṭiññā tava mesā hotū</hi>ti ‘‘sabbampi tāhaṃ abhisaddaheyya’’nti tava esā paṭiññā mayhaṃ saccaṃ hotu. <hi rend="bold">Sutvāna dhammaṃ labha suppasāda</hi>nti mayā vuccamānaṃ dhammaṃ sutvā sundaraṃ pasādaṃ labhassu. <hi rend="bold">Aññatthiko</hi>ti ājānanatthiko. <hi rend="bold">Yathā pajāna</hi>nti yathā aññopi <pb ed="V" n="0.0196" /> pajānanto, ‘‘yathāpi ñāta’’nti vā mayā yathā ñātanti attho.</p>

<p rend="bodytext" n="531"><hi rend="paranum">531</hi><hi rend="dot">.</hi><hi rend="bold">Kissetaṃ kammassa ayaṃ vipāko</hi>ti kissetaṃ kissa nāma etaṃ, kissa kammassa ayaṃ vipāko. <hi rend="bold">Eta</hi>nti vā nipātamattaṃ, kissa kammassāti yojanā. ‘‘Kissa te’’ti ca keci paṭhanti.</p>

<p rend="bodytext" n="532-33"><hi rend="paranum">532-33</hi><hi rend="dot">.</hi><hi rend="bold">Cikkhallamagge</hi>ti <pb ed="M" n="0.0210" /> cikkhallavati pathamhi. <hi rend="bold">Naraka</hi>nti āvāṭaṃ. <hi rend="bold">Ekāha</hi>nti ekaṃ ahaṃ. <hi rend="bold">Narakasmiṃ nikkhipi</hi>nti yathā kaddamo na akkamīyati, evaṃ tasmiṃ cikkhallāvāṭe ṭhapesiṃ. <hi rend="bold">Tassā</hi>ti tassa gosīsena setukaraṇassa.</p>

<p rend="bodytext" n="536-7"><hi rend="paranum">536-7</hi><hi rend="dot">.</hi><hi rend="bold">Dhamme ṭhitāna</hi>nti dhammacārīnaṃ samacārīnaṃ. <hi rend="bold">Mantemī</hi>ti kathemi kittayāmi. <hi rend="bold">Khiḍḍatthiko</hi>ti <pb ed="P" n="0.0226" /> hasādhippāyo. <hi rend="bold">No ca paduṭṭhacitto</hi>ti dussasāmike na dūsitacitto, na avaharaṇādhippāyo nāpi vināsādhippāyoti attho.</p>

<p rend="bodytext" n="538"><hi rend="paranum">538</hi><hi rend="dot">.</hi><hi rend="bold">Akīḷamāno</hi>ti akhiḍḍādhippāyo, lobhādīhi dūsitacitto. <hi rend="bold">Kiṃ tassa kammassa vipākamāhū</hi>ti tassa tathā katassa pāpakammassa kīva kaṭukaṃ dukkhavipākaṃ paṇḍitā āhu.</p>

<p rend="bodytext" n="539-40"><hi rend="paranum">539-40</hi><hi rend="dot">.</hi><hi rend="bold">Duṭṭhasaṅkappamanā</hi>ti kāmasaṅkappādivasena dūsitamanovitakkā, etena manoduccaritamāha. <hi rend="bold">Kāyena vācāya ca saṃkiliṭṭhā</hi>ti pāṇātipātādivasena kāyavācāhi malinā. <hi rend="bold">Āsamānā</hi>ti āsīsamānā patthayamānā.</p>

<p rend="bodytext">Evaṃ petena saṅkhepeneva kammaphalesu vibhajitvā dassitesu taṃ asaddahanto rājā –</p>

<p rend="hangnum" n="541"><hi rend="paranum">541</hi><hi rend="dot">.</hi></p>

<p rend="gatha1"> ‘‘Taṃ kinti jāneyyamahaṃ avecca, kalyāṇapāpassa ayaṃ vipāko;</p>

<p rend="gathalast">Kiṃ vāhaṃ disvā abhisaddaheyyaṃ, ko vāpi maṃ saddahāpeyya eta’’nti. –</p>

<p rend="unindented">Gāthamāha. Tattha <hi rend="bold">taṃ kinti jāneyyamahaṃ aveccā</hi>ti yoyaṃ tayā ‘‘ye duṭṭhasaṅkappamanā manussā, kāyena vācāya ca saṃkiliṭṭhā’’tiādinā. ‘‘Apare pana sugatimāsamānā’’tiādinā ca kalyāṇassa pāpassa ca kammassa vipāko vibhajitvā vutto, taṃ kinti kena kāraṇena ahaṃ avecca <pb ed="M" n="0.0211" /><pb ed="V" n="0.0197" /> aparapaccayabhāvena saddaheyyaṃ. <hi rend="bold">Kiṃ vāhaṃ disvā abhisaddaheyya</hi>nti kīdisaṃ vā panāhaṃ paccakkhabhūtaṃ nidassanaṃ disvā paṭisaddaheyyaṃ. <hi rend="bold">Ko vāpi maṃ saddahāpeyya eta</hi>nti ko vā viññū puriso paṇḍito etamatthaṃ maṃ saddahāpeyya, taṃ kathehīti <pb ed="P" n="0.0227" /> attho.</p>

<p rend="bodytext">Taṃ sutvā peto kāraṇena tamatthaṃ tassa pakāsento –</p>

<p rend="hangnum" n="542"><hi rend="paranum">542</hi><hi rend="dot">.</hi></p>

<p rend="gatha1"> ‘‘Disvā ca sutvā abhisaddahassu, kalyāṇapāpassa ayaṃ vipāko;</p>

<p rend="gathalast">Kalyāṇapāpe ubhaye asante, siyā nu sattā sugatā duggatā vā.</p>

<p rend="hangnum" n="543"><hi rend="paranum">543</hi><hi rend="dot">.</hi></p>

<p rend="gatha1"> ‘‘No cettha kammāni kareyyuṃ maccā, kalyāṇapāpāni manussaloke;</p>

<p rend="gathalast">Nāhesuṃ sattā sugatā duggatā vā, hīnā paṇītā ca manussaloke.</p>

<p rend="hangnum" n="544"><hi rend="paranum">544</hi><hi rend="dot">.</hi></p>

<p rend="gatha1"> ‘‘Yasmā ca kammāni karonti maccā, kalyāṇapāpāni manussaloke;</p>

<p rend="gathalast">Tasmā hi sattā sugatā duggatā vā, hīnā paṇītā ca manussaloke.</p>

<p rend="hangnum" n="545"><hi rend="paranum">545</hi><hi rend="dot">.</hi></p>

<p rend="gatha1"> ‘‘Dvayajja kammānaṃ vipākamāhu, sukhassa dukkhassa ca vedanīyaṃ;</p>

<p rend="gathalast">Tā devatāyo paricārayanti, paccenti bālā dvayataṃ apassino’’ti. –</p>

<p rend="unindented">Gāthā abhāsi.</p>

<p rend="bodytext" n="542"><hi rend="paranum">542</hi><hi rend="dot">.</hi> Tattha <hi rend="bold">disvā cā</hi>ti paccakkhato disvāpi. <hi rend="bold">Sutvā</hi>ti dhammaṃ sutvā tadanusārena nayaṃ nento anuminanto. <hi rend="bold">Kalyāṇapāpassā</hi>ti kusalassa akusalassa ca kammassa ayaṃ sukho ayaṃ dukkho ca vipākoti abhisaddahassu. <hi rend="bold">Ubhaye asante</hi>ti kalyāṇe pāpe cāti duvidhe kamme avijjamāne. <hi rend="bold">Siyā nu sattā sugatā duggatā vā</hi>ti ‘‘ime sattā <pb ed="M" n="0.0212" /> sugatiṃ gatā duggatiṃ gatā vā, sugatiyaṃ vā aḍḍhā duggatiyaṃ daliddā vā’’ti ayamattho kiṃ nu siyā kathaṃ sambhaveyyāti attho.</p>

<p rend="bodytext" n="543-4"><hi rend="paranum">543-4</hi><hi rend="dot">.</hi> Idāni yathāvuttamatthaṃ <hi rend="bold">‘‘no</hi><pb ed="P" n="0.0228" /><hi rend="bold">cettha kammānī’’</hi>ti ca <hi rend="bold">‘‘yasmā ca kammānī’’</hi>ti ca gāthādvayena byatirekato anvayato ca vibhāveti. Tattha <hi rend="bold">hīnā paṇītā</hi>ti kularūpārogyaparivārādīhi <pb ed="V" n="0.0198" /> hīnā uḷārā ca.</p>

<p rend="bodytext" n="545"><hi rend="paranum">545</hi><hi rend="dot">.</hi><hi rend="bold">Dvayajja kammānaṃ vipākamāhū</hi>ti dvayaṃ duvidhaṃ ajja idāni kammānaṃ sucaritaduccaritānaṃ vipākaṃ vadanti kathenti. Kiṃ tanti āha <hi rend="bold">‘‘sukhassa dukkhassa ca vedanīya’’</hi>nti, iṭṭhassa ca aniṭṭhassa ca anubhavanayoggaṃ. <hi rend="bold">Tā devatāyo paricārayantī</hi>ti ye ukkaṃsavasena sukhavedanīyaṃ vipākaṃ paṭilabhanti, te devaloke tā devatā hutvā dibbasukhasamappitā indriyāni paricārenti. <hi rend="bold">Paccenti bālā dvayataṃ apassino</hi>ti ye bālā kammañca kammaphalañcāti dvayaṃ apassantā asaddahantā, te pāpappasutā dukkhavedanīyaṃ vipākaṃ anubhavantā nirayādīsu kammunā paccenti dukkhaṃ pāpuṇanti.</p>

<p rend="bodytext">Evaṃ kammaphalaṃ saddahanto pana tvaṃ kasmā evarūpaṃ dukkhaṃ paccanubhavasīti anuyogaṃ sandhāya –</p>

<p rend="hangnum" n="546"><hi rend="paranum">546</hi><hi rend="dot">.</hi></p>

<p rend="gatha1"> ‘‘Na matthi kammāni sayaṃkatāni, datvāpi me natthi yo ādiseyya;</p>

<p rend="gathalast">Acchādanaṃ sayanamathannapānaṃ, tenamhi naggo kasirā ca vuttī’’ti. –</p>

<p rend="unindented">Gāthamāha. Tattha <hi rend="bold">na matthi kammāni sayaṃkatānī</hi>ti yasmā sayaṃ attanā pubbe katāni puññakammāni mama natthi na vijjanti, yehi idāni acchādanādīni labheyyaṃ. <hi rend="bold">Datvāpi me natthi yo ādiseyyā</hi>ti yo samaṇabrāhmaṇānaṃ dānaṃ datvā ‘‘asukassa petassa hotū’’ti me ādiseyya uddiseyya, so natthi. <hi rend="bold">Tenamhi naggo kasirā ca vuttī</hi>ti tena duvidhenāpi kāraṇena idāni naggo <pb ed="P" n="0.0229" /> niccoḷo amhi, kasirā dukkhā ca vutti jīvikā hotīti.</p>

<p rend="bodytext">Taṃ <pb ed="M" n="0.0213" /> sutvā rājā tassa acchādanādilābhaṃ ākaṅkhanto –</p>

<p rend="hangnum" n="547"><hi rend="paranum">547</hi><hi rend="dot">.</hi></p>

<p rend="gatha1"> ‘‘Siyā nu kho kāraṇaṃ kiñci yakkha, acchādanaṃ yena tuvaṃ labhetha;</p>

<p rend="gathalast">Ācikkha me tvaṃ yadatthi hetu, saddhāyikaṃ hetuvaco suṇomā’’ti. –</p>

<p rend="unindented">Gāthamāha. Tattha <hi rend="bold">yenā</hi>ti yena kāraṇena tvaṃ <hi rend="bold">acchādanaṃ labhetha</hi> labheyyāsi, <hi rend="bold">kiñci</hi> taṃ <hi rend="bold">kāraṇaṃ siyā nu kho</hi> bhaveyya nu khoti attho. <hi rend="bold">Yadatthī</hi>ti yadi atthi.</p>

<p rend="bodytext">Athassa <pb ed="V" n="0.0199" /> peto taṃ kāraṇaṃ ācikkhanto –</p>

<p rend="hangnum" n="548"><hi rend="paranum">548</hi><hi rend="dot">.</hi></p>

<p rend="gatha1"> ‘‘Kappitako nāma idhatthi bhikkhu, jhāyī susīlo arahā vimutto;</p>

<p rend="gathalast">Guttindriyo saṃvutapātimokkho, sītibhūto uttamadiṭṭhipatto.</p>

<p rend="hangnum" n="549"><hi rend="paranum">549</hi><hi rend="dot">.</hi></p>

<p rend="gatha1"> ‘‘Sakhilo vadaññū suvaco sumukho, svāgamo suppaṭimuttako ca;</p>

<p rend="gathalast">Puññassa khettaṃ araṇavihārī, devamanussānañca dakkhiṇeyyo.</p>

<p rend="hangnum" n="550"><hi rend="paranum">550</hi><hi rend="dot">.</hi></p>

<p rend="gatha1"> ‘‘Santo vidhūmo anīgho nirāso, mutto visallo amamo avaṅko;</p>

<p rend="gathalast">Nirūpadhī sabbapapañcakhīṇo, tisso vijjā anuppatto jutimā.</p>

<p rend="hangnum" n="551"><hi rend="paranum">551</hi><hi rend="dot">.</hi></p>

<p rend="gatha1"> ‘‘Appaññāto disvāpi na ca sujāno, munīti naṃ vajjisu voharanti;</p>

<p rend="gathalast">Jānanti taṃ yakkhabhūtā anejaṃ, kalyāṇadhammaṃ vicarantaṃ loke.</p>

<p rend="hangnum" n="552"><hi rend="paranum">552</hi><hi rend="dot">.</hi></p>

<p rend="gatha1"> ‘‘Tassa <pb ed="M" n="0.0214" /><pb ed="P" n="0.0230" /> tuvaṃ ekayugaṃ duve vā, mamuddisitvāna sace dadetha;</p>

<p rend="gathalast">Paṭiggahītāni ca tāni assu, mamañca passetha sannaddhadussa’’nti. –</p>

<p rend="unindented">Gāthā abhāsi.</p>

<p rend="bodytext" n="548"><hi rend="paranum">548</hi><hi rend="dot">.</hi> Tattha <hi rend="bold">kappitato nāmā</hi>ti jaṭilasahassassa abbhantare āyasmato upālittherassa upajjhāyaṃ sandhāya vadati. <hi rend="bold">Idhā</hi>ti imissā vesāliyā samīpe. <hi rend="bold">Jhāyī</hi>ti aggaphalajhānena jhāyī. <hi rend="bold">Sītibhūto</hi>ti sabbakilesadarathapariḷāhavūpasamena sītibhāvappatto. <hi rend="bold">Uttamadiṭṭhipatto</hi>ti uttamaṃ aggaphalaṃ sammādiṭṭhiṃ patto.</p>

<p rend="bodytext" n="549"><hi rend="paranum">549</hi><hi rend="dot">.</hi><hi rend="bold">Sakhilo</hi>ti mudu. <hi rend="bold">Suvaco</hi>ti subbaco. <hi rend="bold">Svāgamo</hi>ti suṭṭhu āgatāgamo. <hi rend="bold">Suppaṭimuttako</hi>ti suṭṭhu paṭimuttakavāco, muttabhāṇīti attho. <hi rend="bold">Araṇavihārī</hi>ti mettāvihārī.</p>

<p rend="bodytext" n="550"><hi rend="paranum">550</hi><hi rend="dot">.</hi><hi rend="bold">Santo</hi>ti upasantakileso. <hi rend="bold">Vidhūmo</hi>ti vigatamicchāvitakkadhūmo. <hi rend="bold">Anīgho</hi>ti niddukkho. <hi rend="bold">Nirāso</hi>ti nittaṇho. <hi rend="bold">Mutto</hi>ti sabbabhavehi vimutto. <hi rend="bold">Visallo</hi>ti vītarāgādisallo. <hi rend="bold">Amamo</hi>ti <pb ed="V" n="0.0200" /> mamaṃkāravirahito. <hi rend="bold">Avaṅko</hi>ti kāyavaṅkādivaṅkavirahito. <hi rend="bold">Nirūpadhī</hi>ti kilesābhisaṅkhārādiupadhippahāyī. <hi rend="bold">Sabbapapañcakhīṇo</hi>ti parikkhīṇataṇhādipapañco. <hi rend="bold">Jutimā</hi>ti anuttarāya ñāṇajutiyā jutimā. <hi rend="bold">Appaññāto</hi>ti paramappicchatāya paṭicchannaguṇatāya ca na pākaṭo.</p>

<p rend="bodytext" n="551"><hi rend="paranum">551</hi><hi rend="dot">.</hi><hi rend="bold">Disvāpi na ca sujāno</hi>ti gambhīrabhāvena disvāpi ‘‘evaṃsīlo, evaṃdhammo, evaṃpañño’’ti na suviññeyyo. <hi rend="bold">Jānanti taṃ yakkhabhūtā aneja</hi>nti yakkhabhūtā ca anejaṃ nittaṇhaṃ ‘‘arahā’’ti taṃ jānanti. <hi rend="bold">Kalyāṇadhamma</hi>nti sundarasīlādiguṇaṃ.</p>

<p rend="bodytext" n="552"><hi rend="paranum">552</hi><hi rend="dot">.</hi><hi rend="bold">Tassā</hi>ti tassa kappitakamahātherassa. <hi rend="bold">Ekayuga</hi>nti ekaṃ vatthayugaṃ. <hi rend="bold">Duve vā</hi>ti dve vā vatthayugāni. <hi rend="bold">Mamuddisitvānā</hi>ti mamaṃ uddisitvā. <hi rend="bold">Paṭiggahītāni</hi><hi rend="bold">ca</hi><pb ed="P" n="0.0231" /><hi rend="bold">tāni assū</hi>ti tāni vatthayugāni tena paṭiggahitāni ca assu <pb ed="M" n="0.0215" /> bhaveyyuṃ. <hi rend="bold">Sannaddhadussa</hi>nti dussena katasannāhaṃ, laddhavatthaṃ nivatthapārutadussanti attho.</p>

<p rend="bodytext">Tato rājā –</p>

<p rend="hangnum" n="553"><hi rend="paranum">553</hi><hi rend="dot">.</hi></p>

<p rend="gatha1"> ‘‘Kasmiṃ padese samaṇaṃ vasantaṃ, gantvāna passemu mayaṃ idāni;</p>

<p rend="gathalast">Yo majja kaṅkhaṃ vicikicchitañca, diṭṭhīvisūkāni vinodayeyyā’’ti. –</p>

<p rend="unindented">Therassa vasanaṭṭhānaṃ pucchi. Tattha <hi rend="bold">kasmiṃ padese</hi>ti katarasmiṃ padese. <hi rend="bold">Yo majjā</hi>ti yo ajja, ma-kāro padasandhikaro.</p>

<p rend="bodytext">Tato peto –</p>

<p rend="hangnum" n="554"><hi rend="paranum">554</hi><hi rend="dot">.</hi></p>

<p rend="gatha1"> ‘‘Eso nisinno kapinaccanāyaṃ, parivārito devatāhi bahūhi;</p>

<p rend="gathalast">Dhammiṃ kathaṃ bhāsati saccanāmo, sakasmimācerake appamatto’’ti. –</p>

<p rend="unindented">Gāthamāha. Tattha <hi rend="bold">kapinaccanāya</hi>nti kapīnaṃ vānarānaṃ naccanena ‘‘kapinaccanā’’ti laddhavohāre padese. <hi rend="bold">Saccanāmo</hi>ti jhāyī susīlo arahā vimuttotiādīhi guṇanāmehi yāthāvanāmo aviparītanāmo <pb ed="V" n="0.0201" />.</p>

<p rend="bodytext">Evaṃ petena vutte rājā tāvadeva therassa santikaṃ gantukāmo –</p>

<p rend="hangnum" n="555"><hi rend="paranum">555</hi><hi rend="dot">.</hi></p>

<p rend="gatha1"> ‘‘Tathāhaṃ kassāmi gantvā idāni, acchādayissaṃ samaṇaṃ yugena;</p>

<p rend="gathalast">Paṭiggahītāni ca tāni assu, tuvañca passemu sannaddhadussa’’nti. –</p>

<p rend="unindented">Gāthamāha. Tattha <pb ed="P" n="0.0232" /><hi rend="bold">kassāmī</hi>ti karissāmi.</p>

<p rend="bodytext">Atha peto ‘‘devatānaṃ thero dhammaṃ deseti, tasmā nāyaṃ upasaṅkamanakālo’’ti dassento –</p>

<p rend="hangnum" n="556"><hi rend="paranum">556</hi><hi rend="dot">.</hi></p>

<p rend="gatha1"> ‘‘Mā <pb ed="M" n="0.0216" /> akkhaṇe pabbajitaṃ upāgami, sādhu vo licchavi nesa dhammo;</p>

<p rend="gathalast">Tato ca kāle upasaṅkamitvā, tattheva passāhi raho nisinna’’nti. –</p>

<p rend="unindented">Gāthamāha. Tattha <hi rend="bold">sādhū</hi>ti āyācane nipāto. <hi rend="bold">Vo licchavi nesa dhammo</hi>ti, licchavirāja, tumhākaṃ rājūnaṃ esa dhammo na hoti, yaṃ akāle upasaṅkamanaṃ. <hi rend="bold">Tatthevā</hi>ti tasmiṃyeva ṭhāne.</p>

<p rend="bodytext">Evaṃ petena vutte rājā ‘‘sādhū’’ti sampaṭicchitvā attano nivesanameva gantvā puna yuttapattakāle aṭṭha vatthuyugāni gāhāpetvā theraṃ upasaṅkamitvā ekamantaṃ nisinno paṭisanthāraṃ katvā ‘‘imāni, bhante, aṭṭha vatthayugāni paṭiggaṇhā’’ti āha. Taṃ sutvā thero kathāsamuṭṭhāpanatthaṃ ‘‘mahārāja, pubbe tvaṃ adānasīlo samaṇabrāhmaṇānaṃ viheṭhanajātikova kathaṃ paṇītāni vatthāni dātukāmo jāto’’ti āha. Taṃ sutvā rājā tassa kāraṇaṃ ācikkhanto petena samāgamaṃ, tena ca attanā ca kathitaṃ sabbaṃ therassa ārocetvā vatthāni datvā petassa uddisi. Tena peto dibbavatthadharo alaṅkatapaṭiyatto assāruḷho therassa ca rañño ca purato pātubhavi. Taṃ disvā rājā attamano pamudito pītisomanassajāto ‘‘paccakkhato vata mayā kammaphalaṃ diṭṭhaṃ, na dānāhaṃ pāpaṃ karissāmi, puññameva karissāmī’’ti vatvā tena petena sakkhiṃ akāsi. So ca peto ‘‘sace, tvaṃ licchavirāja, ito paṭṭhāya adhammaṃ pahāya dhammaṃ carasi, evāhaṃ tava sakkhiṃ karissāmi, santikañca te āgamissāmi, sūlāvutañca purisaṃ sīghaṃ sūlato mocehi, evaṃ so jīvitaṃ labhitvā dhammaṃ caranto dukkhato muccissati, therañca kālena kālaṃ upasaṅkamitvā dhammaṃ suṇanto <pb ed="V" n="0.0202" /> puññāni <pb ed="P" n="0.0233" /> karohī’’ti vatvā gato.</p>

<p rend="bodytext">Atha rājā theraṃ vanditvā nagaraṃ pavisitvā sīghaṃ sīghaṃ licchaviparisaṃ sannipātetvā te anujānāpetvā taṃ purisaṃ sūlato mocetvā ‘‘imaṃ arogaṃ karothā’’ti tikicchake āṇāpesi. Therañca upasaṅkamitvā pucchi – ‘‘siyā nu kho, bhante, nirayagāmikammaṃ katvā ṭhitassa nirayato muttī’’ti. Siyā, mahārāja, sace uḷāraṃ puññaṃ karoti, muccatīti <pb ed="M" n="0.0217" /> vatvā thero rājānaṃ saraṇesu ca sīlesu ca patiṭṭhāpesi. So tattha patiṭṭhito therassa ovāde ṭhatvā sotāpanno ahosi, sūlāvuto pana puriso arogo hutvā saṃvegajāto bhikkhūsu pabbajitvā nacirasseva arahattaṃ pāpuṇi. Tamatthaṃ dassentā saṅgītikārā –</p>

<p rend="hangnum" n="557"><hi rend="paranum">557</hi><hi rend="dot">.</hi></p>

<p rend="gatha1"> ‘‘Tathāti vatvā agamāsi tattha, parivārito dāsagaṇena licchavi;</p>

<p rend="gathalast">So taṃ nagaraṃ upasaṅkamitvā, vāsūpagacchittha sake nivesane.</p>

<p rend="hangnum" n="558"><hi rend="paranum">558</hi><hi rend="dot">.</hi></p>

<p rend="gatha1"> ‘‘Tato ca kāle gihikiccāni katvā,</p>

<p rend="gatha2">Nhatvā pivitvā ca khaṇaṃ labhitvā;</p>

<p rend="gatha3">Viceyya peḷāto ca yugāni aṭṭha,</p>

<p rend="gathalast">Gāhāpayī dāsagaṇena licchavi.</p>

<p rend="hangnum" n="559"><hi rend="paranum">559</hi><hi rend="dot">.</hi></p>

<p rend="gatha1"> ‘‘So taṃ padesaṃ upasaṅkamitvā, taṃ addasa samaṇaṃ santacittaṃ;</p>

<p rend="gathalast">Paṭikkantaṃ gocarato nivattaṃ, sītibhūtaṃ rukkhamūle nisinnaṃ.</p>

<p rend="hangnum" n="560"><hi rend="paranum">560</hi><hi rend="dot">.</hi></p>

<p rend="gatha1"> ‘‘Tamenamavoca upasaṅkamitvā, appābādhaṃ phāsuvihārañca pucchi;</p>

<p rend="gathalast">Vesāliyaṃ licchavihaṃ bhadante, jānanti maṃ licchavi ambasakkaro.</p>

<p rend="hangnum" n="561"><hi rend="paranum">561</hi><hi rend="dot">.</hi></p>

<p rend="gatha1"> ‘‘Imāni <pb ed="P" n="0.0234" /> me aṭṭha yugā subhāni, paṭiggaṇha bhante padadāmi tuyhaṃ;</p>

<p rend="gathalast">Teneva atthena idhāgatosmi, yathā ahaṃ attamano bhaveyyanti.</p>

<p rend="hangnum" n="562"><hi rend="paranum">562</hi><hi rend="dot">.</hi></p>

<p rend="gatha1"> ‘‘Dūratova samaṇā brāhmaṇā ca, nivesanaṃ te parivajjayanti;</p>

<p rend="gathalast">Pattāni bhijjanti ca te nivesane, saṅghāṭiyo cāpi vidālayanti.</p>

<p rend="hangnum" n="563"><hi rend="paranum">563</hi><hi rend="dot">.</hi></p>

<p rend="gatha1"> ‘‘Athāpare <pb ed="M" n="0.0218" /><pb ed="V" n="0.0203" /> pādakuṭhārikāhi, avaṃsirā samaṇā pātayanti;</p>

<p rend="gathalast">Etādisaṃ pabbajitā vihesaṃ, tayā kataṃ samaṇā pāpuṇanti.</p>

<p rend="hangnum" n="564"><hi rend="paranum">564</hi><hi rend="dot">.</hi></p>

<p rend="gatha1"> ‘‘Tiṇena telampi na tvaṃ adāsi, mūḷhassa maggampi na pāvadāsi;</p>

<p rend="gatha2">Andhassa daṇḍaṃ sayamādiyāsi, etādiso kadariyo asaṃvuto tuvaṃ;</p>

<p rend="gathalast">Atha tvaṃ kena vaṇṇena kimeva disvā, amhehi saha saṃvibhāgaṃ karosīti.</p>

<p rend="hangnum" n="565"><hi rend="paranum">565</hi><hi rend="dot">.</hi></p>

<p rend="gatha1"> ‘‘Paccemi bhante yaṃ tvaṃ vadesi, vihesayiṃ samaṇe brāhmaṇe ca;</p>

<p rend="gathalast">Khiḍḍatthiko no ca paduṭṭhacitto, etampi me dukkaṭameva bhante.</p>

<p rend="hangnum" n="566"><hi rend="paranum">566</hi><hi rend="dot">.</hi></p>

<p rend="gatha1"> Khiḍḍāya yakkho pasavitvā pāpaṃ, vedeti dukkhaṃ asamattabhogī;</p>

<p rend="gathalast">Daharo <pb ed="P" n="0.0235" /> yuvā nagganiyassa bhāgī, kiṃ su tato dukkhatarassa hoti.</p>

<p rend="hangnum" n="567"><hi rend="paranum">567</hi><hi rend="dot">.</hi></p>

<p rend="gatha1"> ‘‘Taṃ disvā saṃvegamalatthaṃ bhante, tappaccayā vāpi dadāmi dānaṃ;</p>

<p rend="gathalast">Paṭiggaṇha bhante vatthayugāni aṭṭha, yakkhassimā gacchantu dakkhiṇāyoti.</p>

<p rend="hangnum" n="568"><hi rend="paranum">568</hi><hi rend="dot">.</hi></p>

<p rend="gatha1"> ‘‘Addhā hi dānaṃ bahudhā pasatthaṃ, dadato ca te akkhayadhammamatthu;</p>

<p rend="gathalast">Paṭigaṇhāmi te vatthayugāni aṭṭha, yakkhassimā gacchantu dakkhiṇāyoti.</p>

<p rend="hangnum" n="569"><hi rend="paranum">569</hi><hi rend="dot">.</hi></p>

<p rend="gatha1"> ‘‘Tato <pb ed="M" n="0.0219" /> hi so ācamayitvā licchavi, therassa datvāna yugāni aṭṭha;</p>

<p rend="gathalast">Paṭiggahītāni ca tāni assu, yakkhañca passetha sannaddhadussaṃ.</p>

<p rend="hangnum" n="570"><hi rend="paranum">570</hi><hi rend="dot">.</hi></p>

<p rend="gatha1"> ‘‘Tamaddasā candanasāralittaṃ, ājaññamārūḷhamuḷāravaṇṇaṃ;</p>

<p rend="gathalast">Alaṅkataṃ sādhunivatthadussaṃ, parivāritaṃ yakkhamahiddhipattaṃ.</p>

<p rend="hangnum" n="571"><hi rend="paranum">571</hi><hi rend="dot">.</hi></p>

<p rend="gatha1"> ‘‘So taṃ disvā attamano udaggo, pahaṭṭhacitto ca subhaggarūpo;</p>

<p rend="gathalast">Kammañca disvāna mahāvipākaṃ, sandiṭṭhikaṃ cakkhunā sacchikatvā.</p>

<p rend="hangnum" n="572"><hi rend="paranum">572</hi><hi rend="dot">.</hi></p>

<p rend="gatha1"> ‘‘Tamenamavoca <pb ed="V" n="0.0204" /> upasaṅkamitvā, dassāmi dānaṃ samaṇabrāhmaṇānaṃ;</p>

<p rend="gathalast">Na cāpi me kiñci adeyyamatthi, tuvañca me yakkha bahūpakāroti.</p>

<p rend="hangnum" n="573"><hi rend="paranum">573</hi><hi rend="dot">.</hi></p>

<p rend="gatha1"> ‘‘Tuvañca me licchavi ekadesaṃ, adāsi dānāni amoghametaṃ;</p>

<p rend="gathalast">Svāhaṃ <pb ed="P" n="0.0236" /> karissāmi tayāva sakkhiṃ, amānuso mānusakena saddhinti.</p>

<p rend="hangnum" n="574"><hi rend="paranum">574</hi><hi rend="dot">.</hi></p>

<p rend="gatha1"> ‘‘Gatī ca bandhū ca parāyaṇañca, mitto mamāsi atha devatā me;</p>

<p rend="gathalast">Yācāmi taṃ pañjaliko bhavitvā, icchāmi taṃ yakkha punapi daṭṭhunti.</p>

<p rend="hangnum" n="575"><hi rend="paranum">575</hi><hi rend="dot">.</hi></p>

<p rend="gatha1"> ‘‘Sace tuvaṃ assaddho bhavissasi, kadariyarūpo vippaṭipannacitto;</p>

<p rend="gathalast">Tvaṃ neva maṃ lacchasi dassanāya, disvā ca taṃ nopi ca ālapissaṃ.</p>

<p rend="hangnum" n="576"><hi rend="paranum">576</hi><hi rend="dot">.</hi></p>

<p rend="gatha1"> ‘‘Sace <pb ed="M" n="0.0220" /> pana tvaṃ bhavissasi dhammagāravo, dāne rato saṅgahitattabhāvo;</p>

<p rend="gathalast">Opānabhūto samaṇabrāhmaṇānaṃ, evaṃ mamaṃ lacchasi dassanāya.</p>

<p rend="hangnum" n="577"><hi rend="paranum">577</hi><hi rend="dot">.</hi></p>

<p rend="gatha1"> ‘‘Disvā ca taṃ ālapissaṃ bhadante, imañca sūlato lahuṃ pamuñca;</p>

<p rend="gathalast">Yatonidānaṃ akarimha sakkhiṃ, maññāmi sūlāvutakassa kāraṇā.</p>

<p rend="hangnum" n="578"><hi rend="paranum">578</hi><hi rend="dot">.</hi></p>

<p rend="gatha1"> ‘‘Te aññamaññaṃ akarimha sakkhiṃ, ayañca sūlato lahuṃ pamutto;</p>

<p rend="gatha2">Sakkacca dhammāni samācaranto, mucceyya so nirayā ca tamhā;</p>

<p rend="gathalast">Kammaṃ siyā aññatra vedanīyaṃ.</p>

<p rend="hangnum" n="579"><hi rend="paranum">579</hi><hi rend="dot">.</hi></p>

<p rend="gatha1"> ‘‘Kappitakañca <pb ed="P" n="0.0237" /> upasaṅkamitvā, teneva saha saṃvibhajitvā kāle;</p>

<p rend="gathalast">Sayaṃ mukhenūpanisajja puccha, so te akkhissati etamatthaṃ.</p>

<p rend="hangnum" n="580"><hi rend="paranum">580</hi><hi rend="dot">.</hi></p>

<p rend="gatha1"> ‘‘Tameva bhikkhuṃ upasaṅkamitvā, pucchassu aññatthiko no ca paduṭṭhacitto;</p>

<p rend="gathalast">So te sutaṃ asutañcāpi dhammaṃ, sabbampi akkhissati yathā pajānanti.</p>

<p rend="hangnum" n="581"><hi rend="paranum">581</hi><hi rend="dot">.</hi></p>

<p rend="gatha1"> ‘‘So <pb ed="V" n="0.0205" /> tattha rahassaṃ samullapitvā, sakkhiṃ karitvāna amānusena;</p>

<p rend="gathalast">Pakkāmi so licchavinaṃ sakāsaṃ, atha bravi parisaṃ sannisinnaṃ.</p>

<p rend="hangnum" n="582"><hi rend="paranum">582</hi><hi rend="dot">.</hi></p>

<p rend="gatha1"> ‘‘‘Suṇantu <pb ed="M" n="0.0221" /> bhonto mama ekavākyaṃ, varaṃ varissaṃ labhissāmi atthaṃ;</p>

<p rend="gathalast">Sūlāvuto puriso luddakammo, paṇihitadaṇḍo anusattarūpo.</p>

<p rend="hangnum" n="583"><hi rend="paranum">583</hi><hi rend="dot">.</hi></p>

<p rend="gatha1"> ‘‘‘Ettāvatā vīsatirattimattā, yato āvuto neva jīvati na mato;</p>

<p rend="gathalast">Tāhaṃ mocayissāmi dāni, yathāmatiṃ anujānātu saṅgho’ti.</p>

<p rend="hangnum" n="584"><hi rend="paranum">584</hi><hi rend="dot">.</hi></p>

<p rend="gatha1"> ‘‘‘Etañca aññañca lahuṃ pamuñca, ko taṃ vadetha tathā karontaṃ;</p>

<p rend="gathalast">Yathā pajānāsi tathā karohi, yathāmatiṃ anujānāti saṅgho’ti.</p>

<p rend="hangnum" n="585"><hi rend="paranum">585</hi><hi rend="dot">.</hi></p>

<p rend="gatha1"> ‘‘So <pb ed="P" n="0.0238" /> taṃ padesaṃ upasaṅkamitvā, sūlāvutaṃ mocayi khippameva;</p>

<p rend="gathalast">Mā bhāyi sammāti ca taṃ avoca, tikicchakānañca upaṭṭhapesi.</p>

<p rend="hangnum" n="586"><hi rend="paranum">586</hi><hi rend="dot">.</hi></p>

<p rend="gatha1"> ‘‘Kappitakañca upasaṅkamitvā, teneva saha saṃvibhajitvā kāle;</p>

<p rend="gathalast">Sayaṃ mukhenūpanisajja licchavi, tatheva pucchittha naṃ kāraṇatthiko.</p>

<p rend="hangnum" n="587"><hi rend="paranum">587</hi><hi rend="dot">.</hi></p>

<p rend="gatha1"> ‘‘Sūlāvuto puriso luddakammo, paṇītadaṇḍo anusattarūpo;</p>

<p rend="gathalast">Ettāvatā vīsatirattimattā, yato āvuto neva jīvati na mato.</p>

<p rend="hangnum" n="588"><hi rend="paranum">588</hi><hi rend="dot">.</hi></p>

<p rend="gatha1"> ‘‘So mocito gantvā mayā idāni, etassa yakkhassa vaco hi bhante;</p>

<p rend="gathalast">Siyā nu kho kāraṇaṃ kiñcideva, yena so nirayaṃ no vajeyya.</p>

<p rend="hangnum" n="589"><hi rend="paranum">589</hi><hi rend="dot">.</hi></p>

<p rend="gatha1"> ‘‘Ācikkha <pb ed="M" n="0.0222" /> bhante yadi atthi hetu, saddhāyikaṃ hetuvaco suṇoma;</p>

<p rend="gathalast">Na tesaṃ kammānaṃ vināsamatthi, avedayitvā idha byantibhāvoti.</p>

<p rend="hangnum" n="590"><hi rend="paranum">590</hi><hi rend="dot">.</hi></p>

<p rend="gatha1"> ‘‘Sace sa dhammāni samācareyya, sakkacca rattindivamappamatto;</p>

<p rend="gathalast">Mucceyya so nirayā ca tamhā, kammaṃ siyā aññatra vedanīyanti.</p>

<p rend="hangnum" n="591"><hi rend="paranum">591</hi><hi rend="dot">.</hi></p>

<p rend="gatha1"> ‘‘Aññāto <pb ed="V" n="0.0206" /> eso purisassa attho, mamampi dāni anukampa bhante;</p>

<p rend="gathalast">Anusāsa maṃ ovada bhūripañña, yathā ahaṃ no nirayaṃ vajeyyanti.</p>

<p rend="hangnum" n="592"><hi rend="paranum">592</hi><hi rend="dot">.</hi></p>

<p rend="gatha1"> ‘‘Ajjeva buddhaṃ saraṇaṃ upehi, dhammañca <pb ed="P" n="0.0239" /> saṅghañca pasannacitto;</p>

<p rend="gathalast">Tatheva sikkhāya padāni pañca, akhaṇḍaphullāni samādiyassu.</p>

<p rend="hangnum" n="593"><hi rend="paranum">593</hi><hi rend="dot">.</hi></p>

<p rend="gatha1"> ‘‘Pāṇātipātā viramassu khippaṃ, loke adinnaṃ parivajjayassu;</p>

<p rend="gatha2">Amajjapo mā ca musā abhāṇī, sakena dārena ca hoti tuṭṭho;</p>

<p rend="gathalast">Imañca ariyaṃ aṭṭhaṅgavarenupetaṃ, samādiyāhi kusalaṃ sukhudrayaṃ.</p>

<p rend="hangnum" n="594"><hi rend="paranum">594</hi><hi rend="dot">.</hi></p>

<p rend="gatha1"> ‘‘Cīvaraṃ <pb ed="P" n="0.0240" /> piṇḍapātañca, paccayaṃ sayanāsanaṃ;</p>

<p rend="gatha2">Annaṃ pānaṃ khādanīyaṃ, vatthasenāsanāni ca;</p>

<p rend="gathalast">Dadāhi ujubhūtesu, vippasannena cetasā.</p>

<p rend="hangnum" n="595"><hi rend="paranum">595</hi><hi rend="dot">.</hi></p>

<p rend="gatha1"> ‘‘Bhikkhūpi sīlasampanne, vītarāge bahussute;</p>

<p rend="gathalast">Tappehi annapānena, sadā puññaṃ pavaḍḍhati.</p>

<p rend="hangnum" n="596"><hi rend="paranum">596</hi><hi rend="dot">.</hi></p>

<p rend="gatha1"> ‘‘Evañca <pb ed="M" n="0.0223" /> dhammāni samācaranto, sakkacca rattindivamappamatto;</p>

<p rend="gathalast">Muñca tuvaṃ nirayā ca tamhā, kammaṃ siyā aññatra vedanīyanti.</p>

<p rend="hangnum" n="597"><hi rend="paranum">597</hi><hi rend="dot">.</hi></p>

<p rend="gatha1"> ‘‘Ajjeva buddhaṃ saraṇaṃ upemi, dhammañca saṅghañca pasannacitto;</p>

<p rend="gathalast">Tatheva sikkhāya padāni pañca, akhaṇḍaphullāni samādiyāmi.</p>

<p rend="hangnum" n="598"><hi rend="paranum">598</hi><hi rend="dot">.</hi></p>

<p rend="gatha1"> ‘‘Pāṇātipātā viramāmi khippaṃ, loke adinnaṃ parivajjayāmi;</p>

<p rend="gatha2">Amajjapo no ca musā bhaṇāmi, sakena dārena ca homi tuṭṭho;</p>

<p rend="gathalast">Imañca ariyaṃ aṭṭhaṅgavarenupetaṃ, samādiyāmi kusalaṃ sukhudrayaṃ.</p>

<p rend="hangnum" n="599"><hi rend="paranum">599</hi><hi rend="dot">.</hi></p>

<p rend="gatha1"> ‘‘Cīvaraṃ piṇḍapātañca, paccayaṃ sayanāsanaṃ;</p>

<p rend="gathalast">Annaṃ pānaṃ khādanīyaṃ, vatthasenāsanāni ca.</p>

<p rend="hangnum" n="600"><hi rend="paranum">600</hi><hi rend="dot">.</hi></p>

<p rend="gatha1"> ‘‘Bhikkhū <pb ed="V" n="0.0207" /> ca sīlasampanne, vītarāge bahussute;</p>

<p rend="gathalast">Dadāmi na vikampāmi, buddhānaṃ sāsane ratoti.</p>

<p rend="hangnum" n="601"><hi rend="paranum">601</hi><hi rend="dot">.</hi></p>

<p rend="gatha1"> ‘‘Etādiso licchavi ambasakkaro, vesāliyaṃ aññataro upāsako;</p>

<p rend="gathalast">Saddho mudū kārakaro ca bhikkhu, saṅghañca sakkacca tadā upaṭṭhahi.</p>

<p rend="hangnum" n="602"><hi rend="paranum">602</hi><hi rend="dot">.</hi></p>

<p rend="gatha1"> ‘‘Sūlāvuto ca arogo hutvā, serī sukhī pabbajjaṃ upāgami;</p>

<p rend="gathalast">Bhikkhuñca āgamma kappitakuttamaṃ, ubhopi sāmaññaphalāni ajjhaguṃ.</p>

<p rend="hangnum" n="603"><hi rend="paranum">603</hi><hi rend="dot">.</hi></p>

<p rend="gatha1"> ‘‘Etādisā <pb ed="M" n="0.0224" /> sappurisāna sevanā, mahapphalā hoti sataṃ vijānataṃ;</p>

<p rend="gathalast">Sūlāvuto aggaphalaṃ aphassayi, phalaṃ kaniṭṭhaṃ pana ambasakkaro’’ti. –</p>

<p rend="unindented">Gāthāyo avocuṃ.</p>

<p rend="bodytext" n="557-560"><hi rend="paranum">557-560</hi><hi rend="dot">.</hi> Tattha <hi rend="bold">vāsūpagacchitthā</hi>ti vāsaṃ upagacchi. <hi rend="bold">Gihikiccānī</hi>ti gehaṃ āvasantena kātabbakuṭumbakiccāni. <hi rend="bold">Viceyyā</hi>ti sundaravatthagahaṇatthaṃ vicinitvā. <hi rend="bold">Paṭikkanta</hi>nti piṇḍapātato paṭikkantaṃ. Tenāha <hi rend="bold">‘‘gocarato nivatta’’</hi>nti. <hi rend="bold">Avocā</hi>ti ‘‘vesāliyaṃ licchavihaṃ, bhadante’’tiādikaṃ avoca.</p>

<p rend="bodytext" n="562-3"><hi rend="paranum">562-3</hi><hi rend="dot">.</hi><hi rend="bold">Vidālayantī</hi>ti viphālayanti. <hi rend="bold">Pādakuṭhārikāhī</hi>ti pādasaṅkhātāhi kuṭhārīhi. <hi rend="bold">Pātayantī</hi>ti paripātayanti.</p>

<p rend="bodytext" n="564"><hi rend="paranum">564</hi><hi rend="dot">.</hi><hi rend="bold">Tiṇenā</hi>ti <pb ed="P" n="0.0241" /> tiṇaggenāpi. <hi rend="bold">Mūḷhassa maggampi na pāvadāsī</hi>ti maggamūḷhassa maggampi tvaṃ na kathayasi ‘‘evāyaṃ purisā ito cito ca paribbhamatū’’ti. Keḷīsīlo hi ayaṃ rājā. <hi rend="bold">Sayamādiyāsī</hi>ti andhassa hatthato yaṭṭhiṃ sayameva acchinditvā gaṇhasi. <hi rend="bold">Saṃvibhāgaṃ karosī</hi>ti attanā paribhuñjitabbavatthuto ekaccāni datvā saṃvibhajasi.</p>

<p rend="bodytext" n="565"><hi rend="paranum">565</hi><hi rend="dot">.</hi><hi rend="bold">Paccemi, bhante, yaṃ tvaṃ vadesī</hi>ti ‘‘bhante, tvaṃ pattāni bhijjantī’’tiādinā yaṃ vadesi, taṃ paṭijānāmi, sabbamevetaṃ mayā kataṃ kārāpitañcāti dasseti. <hi rend="bold">Etampī</hi>ti etaṃ khiḍḍādhippāyena <pb ed="V" n="0.0208" /> katampi.</p>

<p rend="bodytext" n="566-7"><hi rend="paranum">566-7</hi><hi rend="dot">.</hi><hi rend="bold">Khiḍḍā</hi>ti khiḍḍāya. <hi rend="bold">Pasavitvā</hi>ti upacinitvā. <hi rend="bold">Vedetī</hi>ti anubhavati. <hi rend="bold">Asamattabhogī</hi>ti aparipuṇṇabhogo. Tameva aparipuṇṇabhogataṃ dassetuṃ <hi rend="bold">‘‘daharo yuvā’’</hi>tiādi vuttaṃ. <hi rend="bold">Nagganiyassā</hi>ti naggabhāvassa. <hi rend="bold">Kiṃ su tato dukkhatarassa hotī</hi>ti kiṃ su nāma tato naggabhāvato dukkhataraṃ assa petassa hoti. <hi rend="bold">Yakkhassimā gacchantu dakkhiṇāyo</hi>ti imā mayā diyyamānavatthadakkhiṇāyo petassa upakappantu.</p>

<p rend="bodytext" n="568-72"><hi rend="paranum">568-72</hi><hi rend="dot">.</hi><hi rend="bold">Bahudhā</hi><pb ed="M" n="0.0225" /><hi rend="bold">pasattha</hi>nti bahūhi pakārehi buddhādīhi vaṇṇitaṃ. <hi rend="bold">Akkhayadhammamatthū</hi>ti aparikkhayadhammaṃ hotu. <hi rend="bold">Ācamayitvā</hi>ti hatthapādadhovanapubbakaṃ mukhaṃ vikkhāletvā. <hi rend="bold">Candanasāralitta</hi>nti sārabhūtacandanalittaṃ. <hi rend="bold">Uḷāravaṇṇa</hi>nti seṭṭharūpaṃ. <hi rend="bold">Parivārita</hi>nti anukulavuttinā parijanena parivāritaṃ. <hi rend="bold">Yakkhamahiddhipatta</hi>nti mahatiṃ yakkhiddhiṃ, deviddhiṃ patvā ṭhitaṃ. <hi rend="bold">Tamenamavocā</hi>ti tamenaṃ avoca.</p>

<p rend="bodytext" n="573"><hi rend="paranum">573</hi><hi rend="dot">.</hi><hi rend="bold">Ekadesaṃ adāsī</hi>ti catūsu paccayesu ekadesabhūtaṃ vatthadānaṃ sandhāya vadati. <hi rend="bold">Sakkhi</hi>nti sakkhibhāvaṃ.</p>

<p rend="bodytext" n="574"><hi rend="paranum">574</hi><hi rend="dot">.</hi><hi rend="bold">Mamāsī</hi>ti <pb ed="P" n="0.0242" /> me āsi. <hi rend="bold">Devatā me</hi>ti mayhaṃ devatā āsīti yojanā.</p>

<p rend="bodytext" n="575-7"><hi rend="paranum">575-7</hi><hi rend="dot">.</hi><hi rend="bold">Vippaṭipannacitto</hi>ti micchādiṭṭhiṃ paṭipannamānaso, dhammiyaṃ paṭipadaṃ pahāya adhammiyaṃ paṭipadaṃ paṭipannoti attho. <hi rend="bold">Yatonidāna</hi>nti yannimittaṃ yassa santikaṃ āgamanahetu.</p>

<p rend="bodytext" n="579"><hi rend="paranum">579</hi><hi rend="dot">.</hi><hi rend="bold">Saṃvibhajitvā</hi>ti dānasaṃvibhāgaṃ katvā. <hi rend="bold">Sayaṃ mukhenūpanisajja pucchā</hi>ti aññe purise apesetvā upinisīditvā sammukheneva puccha.</p>

<p rend="bodytext" n="581-3"><hi rend="paranum">581-3</hi><hi rend="dot">.</hi><hi rend="bold">Sannisinna</hi>nti sannipatitavasena nisinnaṃ. <hi rend="bold">Labhissāmi attha</hi>nti mayā icchitampi atthaṃ labhissāmi. <hi rend="bold">Paṇihitadaṇḍo</hi>ti ṭhapitasarīradaṇḍo. <hi rend="bold">Anusattarūpo</hi>ti rājini anusattasabhāvo. <hi rend="bold">Vīsatirattimattā</hi>ti vīsatimattā rattiyo ativattāti attho. <hi rend="bold">Tāha</hi>nti taṃ ahaṃ. <hi rend="bold">Yathāmati</hi>nti mayhaṃ yathāruci.</p>

<p rend="bodytext" n="584"><hi rend="paranum">584</hi><hi rend="dot">.</hi><hi rend="bold">Etañca</hi><pb ed="V" n="0.0209" /><hi rend="bold">aññañcā</hi>ti etaṃ sūle āvutaṃ purisaṃ aññañca yassa rājāṇā paṇihitā, tañca. <hi rend="bold">Lahuṃ pamuñcā</hi>ti sīghaṃ mocehi. <hi rend="bold">Ko taṃ vadetha tathā karonta</hi>nti tathā dhammiyakammaṃ karontaṃ taṃ imasmiṃ vajjiraṭṭhe ko nāma ‘‘na pamocehī’’ti vadeyya, evaṃ vattuṃ kocipi na labhatīti attho.</p>

<p rend="bodytext" n="585"><hi rend="paranum">585</hi><hi rend="dot">.</hi><hi rend="bold">Tikicchakānañcā</hi>ti <pb ed="M" n="0.0226" /> tikicchake ca.</p>

<p rend="bodytext" n="588"><hi rend="paranum">588</hi><hi rend="dot">.</hi><hi rend="bold">Yakkhassa vaco</hi>ti petassa vacanaṃ, tassa, bhante, petassa vacanena evamakāsinti dasseti.</p>

<p rend="bodytext" n="590"><hi rend="paranum">590</hi><hi rend="dot">.</hi><hi rend="bold">Dhammānī</hi>ti pubbe kataṃ pāpakammaṃ abhibhavituṃ samatthe puññadhamme. <hi rend="bold">Kammaṃ siyā aññatra vedanīya</hi>nti yaṃ tasmiṃ pāpakamme upapajjavedanīyaṃ, taṃ ahosikammaṃ nāma hoti. Yaṃ pana aparapariyāyavedanīyaṃ, taṃ aññatra aparapariyāye vedayitabbaphalaṃ hoti sati saṃsārappavattiyanti attho.</p>

<p rend="bodytext" n="593"><hi rend="paranum">593</hi><hi rend="dot">.</hi><hi rend="bold">Imañcā</hi>ti <pb ed="P" n="0.0243" /> attanā vuccamānaṃ tāya āsannaṃ paccakkhaṃ vāti katvā vuttaṃ. <hi rend="bold">Ariyaṃ aṭṭhaṅgavarenupeta</hi>nti parisuddhaṭṭhena ariyaṃ, pāṇātipātāveramaṇiādīhi aṭṭhahi aṅgehi upetaṃ yuttaṃ uttamaṃ uposathasīlaṃ. <hi rend="bold">Kusala</hi>nti anavajjaṃ. <hi rend="bold">Sukhudraya</hi>nti sukhavipākaṃ.</p>

<p rend="bodytext" n="595"><hi rend="paranum">595</hi><hi rend="dot">.</hi><hi rend="bold">Sadā puññaṃ pavaḍḍhatī</hi>ti sakideva puññaṃ katvā ‘‘alamettāvatā’’ti aparituṭṭho hutvā aparāparaṃ sucaritaṃ pūrentassa sabbakālaṃ puññaṃ abhivaḍḍhati, aparāparaṃ vā sucaritaṃ pūrentassa puññasaṅkhātaṃ puññaphalaṃ uparūpari vaḍḍhati paripūretīti attho.</p>

<p rend="bodytext" n="597"><hi rend="paranum">597</hi><hi rend="dot">.</hi> Evaṃ therena vutte rājā apāyadukkhato utrastacitto ratanattaye puññadhamme ca abhivaḍḍhamānapasādo tato paṭṭhāya saraṇāni sīlāni ca samādiyanto <hi rend="bold">‘‘ajjeva buddhaṃ saraṇaṃ upemī’’</hi>tiādimāha.</p>

<p rend="bodytext" n="601"><hi rend="paranum">601</hi><hi rend="dot">.</hi> Tattha <hi rend="bold">etādiso</hi>ti ediso yathāvuttarūpo. <hi rend="bold">Vesāliyaṃ aññataro upāsako</hi>ti vesāliyaṃ anekasahassesu upāsakesu aññataro upāsako hutvā. <hi rend="bold">Saddho</hi>tiādi kalyāṇamittasannissayena <pb ed="V" n="0.0210" /> tassa purimabhāvato aññādisataṃ dassetuṃ vuttaṃ. Pubbe hi so assaddho kakkhaḷo bhikkhūnaṃ akkosakārako saṅghassa ca anupaṭṭhāko ahosi. Idāni pana saddho muduko hutvā bhikkhusaṅghañca sakkaccaṃ tadā upaṭṭhahīti. Tatta <hi rend="bold">kārakaro</hi>ti upakārakārī.</p>

<p rend="bodytext" n="602"><hi rend="paranum">602</hi><hi rend="dot">.</hi><hi rend="bold">Ubhopī</hi>ti <pb ed="M" n="0.0227" /> dvepi sūlāvuto rājā ca. <hi rend="bold">Sāmaññaphalāni ajjhagu</hi>nti yathārahaṃ sāmaññaphalāni adhigacchiṃsu. Tayidaṃ yathārahaṃ dassetuṃ <hi rend="bold">‘‘sūlāvuto aggaphalaṃ aphassayi, phalaṃ kaniṭṭhaṃ pana ambasakkaro’’</hi>ti vuttaṃ. Tattha <hi rend="bold">phalaṃ kaniṭṭha</hi>nti sotāpattiphalaṃ sandhāyāha. Yaṃ panettha atthato avibhattaṃ, taṃ suviññeyyameva.</p>

<p rend="bodytext">Evaṃ raññā petena attanā ca vuttamatthaṃ āyasmā kappitako satthāraṃ vandituṃ sāvatthiṃ gato bhagavato ārocesi <pb ed="P" n="0.0244" />. Satthā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.</p>

<p rend="centre">Ambasakkarapetavatthuvaṇṇanā niṭṭhitā.</p>

<p rend="subhead">2. Serīsakapetavatthuvaṇṇanā</p>

<p rend="bodytext" n="604-57"><hi rend="paranum">604-57</hi><hi rend="dot">.</hi><hi rend="bold">Suṇotha yakkhassa vāṇijānañcā</hi>ti idaṃ serīsakapetavatthu. Taṃ yasmā serīsakavimānavatthunā nibbisesaṃ, tasmā tattha aṭṭhuppattiyaṃ gāthāsu ca yaṃ vattabbaṃ, taṃ paramatthadīpaniyaṃ vimānavatthuvaṇṇanāyaṃ (vi. va. aṭṭha. 1227 serīsakavimānavaṇṇanā) vuttameva, tasmā tattha vuttanayena veditabbanti.</p>

<p rend="centre">Serīsakapetavatthuvaṇṇanā niṭṭhitā.</p>

<p rend="subhead">3. Nandakapetavatthuvaṇṇanā</p>

<p rend="bodytext"><hi rend="bold">Rājā piṅgalako nāmā</hi>ti idaṃ nandakapetavatthu. Tassa kā uppatti? Satthu parinibbānato vassasatadvayassa accayena suraṭṭhavisaye piṅgalo nāma rājā ahosi. Tassa senāpati nandako nāma micchādiṭṭhī viparītadassano ‘‘natthi dinna’’ntiādinā micchāgāhaṃ paggayha vicari. Tassa dhītā uttarā nāma upāsikā patirūpe kule dinnā ahosi. Nandako pana kālaṃ katvā viñjhāṭaviyaṃ mahati nigrodharukkhe vemānikapeto hutvā nibbatti. Tasmiṃ kālakate uttarā sucisītalagandhodakapūritaṃ <pb ed="V" n="0.0211" /> pānīyaghaṭaṃ kummāsābhisaṅkhatehi <pb ed="M" n="0.0228" /> vaṇṇagandharasasampannehi pūvehi paripuṇṇasarāvakañca aññatarassa khīṇāsavattherassa datvā ‘‘ayaṃ dakkhiṇā mayhaṃ pitu upakappatū’’ti uddisi, tassa tena dānena dibbapānīyaṃ aparimitā ca pūvā pātubhaviṃsu. Taṃ disvā so evaṃ cintesi – ‘‘pāpakaṃ vata mayā kataṃ, yaṃ mahājano ‘natthi dinna’ntiādinā micchāgāhaṃ gāhito. Idāni pana piṅgalo rājā dhammāsokassa rañño ovādaṃ dātuṃ gato, so taṃ tassa datvā āgamissati, handāhaṃ natthikadiṭṭhiṃ vinodessāmī’’ti. Na cireneva ca piṅgalo rājā dhammāsokassa rañño ovādaṃ datvā paṭinivattanto <pb ed="P" n="0.0245" /> maggaṃ paṭipajji.</p>

<p rend="bodytext">Atha so peto attano vasanaṭṭhānābhimukhaṃ taṃ maggaṃ nimmini. Rājā ṭhitamajjhanhike samaye tena maggena gacchati. Tassa gachantassa purato maggo dissati, piṭṭhito panassa antaradhāyati. Sabbapacchato gacchanto puriso maggaṃ antarahitaṃ disvā bhīto vissaraṃ viravanto dhāvitvā rañño ārocesi, taṃ sutvā rājā bhīto saṃviggamānaso hatthikkhandhe ṭhatvā catasso disā olokento petassa vasananigrodharukkhaṃ disvā tadabhimukho agamāsi saddhiṃ caturaṅginiyā senāya. Athānukkamena raññe taṃ ṭhānaṃ patte peto sabbābharaṇavibhūsito rājānaṃ upasaṅkamitvā paṭisanthāraṃ katvā pūve ca pānīyañca dāpesi. Rājā saparijano nhatvā pūve khāditvā pānīyaṃ pivitvā paṭippassaddhamaggakilamatho <hi rend="bold">‘‘devatā nusi gandhabbo’’</hi>tiādinā petaṃ pucchi. Peto ādito paṭṭhāya attano pavattiṃ ācikkhitvā rājānaṃ micchādassanato vimocetvā saraṇesu sīlesu ca patiṭṭhāpesi. Tamatthaṃ dassetuṃ saṅgītikārā –</p>

<p rend="hangnum" n="658"><hi rend="paranum">658</hi><hi rend="dot">.</hi></p>

<p rend="gatha1"> ‘‘Rājā piṅgalako nāma, suraṭṭhānaṃ adhipati ahu;</p>

<p rend="gathalast">Moriyānaṃ upaṭṭhānaṃ gantvā, suraṭṭhaṃ punarāgamā.</p>

<p rend="hangnum" n="659"><hi rend="paranum">659</hi><hi rend="dot">.</hi></p>

<p rend="gatha1"> ‘‘Uṇhe majjhanhike kāle, rājā paṅkaṃ upāgami;</p>

<p rend="gathalast">Addasa maggaṃ ramaṇīyaṃ, petānaṃ taṃ vaṇṇupathaṃ.</p>

<p rend="bodytext" n="660"><hi rend="paranum">660</hi><hi rend="dot">.</hi> Sārathiṃ <pb ed="M" n="0.0229" /> āmantayī rājā –</p>

<p rend="gatha1">‘‘‘Ayaṃ maggo ramaṇīyo, khemo sovatthiko sivo;</p>

<p rend="gathalast">Iminā sārathi yāma, suraṭṭhānaṃ santike ito’.</p>

<p rend="hangnum" n="661"><hi rend="paranum">661</hi><hi rend="dot">.</hi></p>

<p rend="gatha1"> ‘‘Tena <pb ed="V" n="0.0212" /> pāyāsi soraṭṭho, senāya caturaṅginiyā;</p>

<p rend="gathalast">Ubbiggarūpo puriso, soraṭṭhaṃ etadabravi.</p>

<p rend="hangnum" n="662"><hi rend="paranum">662</hi><hi rend="dot">.</hi></p>

<p rend="gatha1"> ‘‘‘Kummaggaṃ <pb ed="P" n="0.0246" /> paṭipannamhā, bhiṃsanaṃ lomahaṃsanaṃ;</p>

<p rend="gathalast">Purato dissati maggo, pacchato ca na dissati.</p>

<p rend="hangnum" n="663"><hi rend="paranum">663</hi><hi rend="dot">.</hi></p>

<p rend="gatha1"> ‘‘‘Kummaggaṃ paṭipannamhā, yamapurisāna santike;</p>

<p rend="gathalast">Amānuso vāyati gandho, ghoso suyyati dāruṇo’.</p>

<p rend="hangnum" n="664"><hi rend="paranum">664</hi><hi rend="dot">.</hi></p>

<p rend="gatha1"> ‘‘Saṃviggo rājā soraṭṭho, sārathiṃ etadabravi;</p>

<p rend="gatha2">‘Kummaggaṃ paṭipannamhā, bhiṃsanaṃ lomahaṃsanaṃ;</p>

<p rend="gathalast">Purato dissati maggo, pacchato ca na dissati.</p>

<p rend="hangnum" n="665"><hi rend="paranum">665</hi><hi rend="dot">.</hi></p>

<p rend="gatha1"> ‘‘‘Kummaggaṃ paṭipannamhā, yamapurisāna santike;</p>

<p rend="gathalast">Amānuso vāyati gandho, ghoso suyyati dāruṇo’.</p>

<p rend="hangnum" n="666"><hi rend="paranum">666</hi><hi rend="dot">.</hi></p>

<p rend="gatha1"> ‘‘Hatthikkhandhaṃ samāruyha, olokento catuddisā;</p>

<p rend="gatha2">Addasa nigrodhaṃ ramaṇīyaṃ, pādapaṃ chāyāsampannaṃ;</p>

<p rend="gathalast">Nīlabbhavaṇṇasadisaṃ, meghavaṇṇasirīnibhaṃ.</p>

<p rend="hangnum" n="667"><hi rend="paranum">667</hi><hi rend="dot">.</hi></p>

<p rend="gatha1"> ‘‘Sārathiṃ āmantayī rājā, ‘kiṃ eso dissati brahā;</p>

<p rend="gathalast">Nīlabbhavaṇṇasadiso, meghavaṇṇasirīnibho’.</p>

<p rend="hangnum" n="668"><hi rend="paranum">668</hi><hi rend="dot">.</hi></p>

<p rend="gatha1"> ‘‘Nigrodho so mahārāja, pādapo chāyāsampanno;</p>

<p rend="gathalast">Nīlabbhavaṇṇasadiso, meghavaṇṇasirīnibho.</p>

<p rend="hangnum" n="669"><hi rend="paranum">669</hi><hi rend="dot">.</hi></p>

<p rend="gatha1"> ‘‘Tena pāyāsi soraṭṭho, yena so dissate brahā;</p>

<p rend="gathalast">Nīlabbhavaṇṇasadiso, meghavaṇṇasirīnibho.</p>

<p rend="hangnum" n="670"><hi rend="paranum">670</hi><hi rend="dot">.</hi></p>

<p rend="gatha1"> ‘‘Hatthikkhandhato <pb ed="M" n="0.0230" /><pb ed="V" n="0.0213" /> oruyha, rājā rukkhaṃ upāgami;</p>

<p rend="gatha2">Nisīdi rukkhamūlasmiṃ, sāmacco saparijjano;</p>

<p rend="gathalast">Pūraṃ pānīyasarakaṃ, pūve vitte ca addasa.</p>

<p rend="hangnum" n="671"><hi rend="paranum">671</hi><hi rend="dot">.</hi></p>

<p rend="gatha1"> ‘‘Puriso ca devavaṇṇī, sabbābharaṇabhūsito;</p>

<p rend="gathalast">Upasaṅkamitvā rājānaṃ, soraṭṭhaṃ etadabravi.</p>

<p rend="hangnum" n="672"><hi rend="paranum">672</hi><hi rend="dot">.</hi></p>

<p rend="gatha1"> ‘‘‘Svāgataṃ te mahārāja, atho te adurāgataṃ;</p>

<p rend="gathalast">Pivatu devo pānīyaṃ, pūve khāda arindama’.</p>

<p rend="hangnum" n="673"><hi rend="paranum">673</hi><hi rend="dot">.</hi></p>

<p rend="gatha1"> ‘‘Pivitvā rājā pānīyaṃ, sāmacco saparijjano;</p>

<p rend="gathalast">Pūve khāditvā pitvā ca, soraṭṭho etadabravi.</p>

<p rend="hangnum" n="674"><hi rend="paranum">674</hi><hi rend="dot">.</hi></p>

<p rend="gatha1"> ‘‘Devatā <pb ed="P" n="0.0247" /> nusi gandhabbo, adu sakko purindado;</p>

<p rend="gathalast">Ajānantā taṃ pucchāma, kathaṃ jānemu taṃ mayanti.</p>

<p rend="hangnum" n="675"><hi rend="paranum">675</hi><hi rend="dot">.</hi></p>

<p rend="gatha1"> ‘‘Nāmhi devo na gandhabbo, nāpi sakko purindado;</p>

<p rend="gathalast">Peto ahaṃ mahārāja, suraṭṭhā idha māgatoti.</p>

<p rend="hangnum" n="676"><hi rend="paranum">676</hi><hi rend="dot">.</hi></p>

<p rend="gatha1"> ‘‘Kiṃsīlo kiṃsamācāro, suraṭṭhasmiṃ pure tuvaṃ;</p>

<p rend="gathalast">Kena te brahmacariyena, ānubhāvo ayaṃ tavāti.</p>

<p rend="hangnum" n="677"><hi rend="paranum">677</hi><hi rend="dot">.</hi></p>

<p rend="gatha1"> ‘‘Taṃ suṇohi mahārāja, arindama raṭṭhavaḍḍhana;</p>

<p rend="gathalast">Amaccā pārisajjā ca, brāhmaṇo ca purohito.</p>

<p rend="hangnum" n="678"><hi rend="paranum">678</hi><hi rend="dot">.</hi></p>

<p rend="gatha1"> ‘‘Suraṭṭhasmiṃ ahaṃ deva, puriso pāpacetaso;</p>

<p rend="gathalast">Micchādiṭṭhi ca dussīlo, kadariyo paribhāsako.</p>

<p rend="hangnum" n="679"><hi rend="paranum">679</hi><hi rend="dot">.</hi></p>

<p rend="gatha1"> ‘‘Dadantānaṃ <pb ed="V" n="0.0214" /> karontānaṃ, vārayissaṃ bahujjanaṃ;</p>

<p rend="gathalast">Aññesaṃ dadamānānaṃ, antarāyakaro ahaṃ.</p>

<p rend="hangnum" n="680"><hi rend="paranum">680</hi><hi rend="dot">.</hi></p>

<p rend="gatha1"> ‘‘Vipāko natthi dānassa, saṃyamassa kuto phalaṃ;</p>

<p rend="gathalast">Natthi ācariyo nāma, adantaṃ ko damessati.</p>

<p rend="hangnum" n="681"><hi rend="paranum">681</hi><hi rend="dot">.</hi></p>

<p rend="gatha1"> ‘‘Samatulyāni <pb ed="M" n="0.0231" /> bhūtāni, kuto jeṭṭhāpacāyiko;</p>

<p rend="gathalast">Natthi balaṃ vīriyaṃ vā, kuto uṭṭhānaporisaṃ.</p>

<p rend="hangnum" n="682"><hi rend="paranum">682</hi><hi rend="dot">.</hi></p>

<p rend="gatha1"> ‘‘Natthi dānaphalaṃ nāma, na visodheti verinaṃ;</p>

<p rend="gathalast">Laddheyyaṃ labhate macco, niyatipariṇāmajaṃ.</p>

<p rend="hangnum" n="683"><hi rend="paranum">683</hi><hi rend="dot">.</hi></p>

<p rend="gatha1"> ‘‘Natthi mātā pitā bhātā, loko natthi ito paraṃ;</p>

<p rend="gathalast">Natthi dinnaṃ natthi hutaṃ, sunihitaṃ na vijjati.</p>

<p rend="hangnum" n="684"><hi rend="paranum">684</hi><hi rend="dot">.</hi></p>

<p rend="gatha1"> ‘‘Yopi haneyya purisaṃ, parassa chindate siraṃ;</p>

<p rend="gathalast">Na koci kañci hanati, sattannaṃ vivaramantare.</p>

<p rend="hangnum" n="685"><hi rend="paranum">685</hi><hi rend="dot">.</hi></p>

<p rend="gatha1"> ‘‘Acchejjābhejjo hi jīvo, aṭṭhaṃso guḷaparimaṇḍalo;</p>

<p rend="gathalast">Yojanānaṃ sataṃ pañca, ko jīvaṃ chettumarahati.</p>

<p rend="hangnum" n="686"><hi rend="paranum">686</hi><hi rend="dot">.</hi></p>

<p rend="gatha1"> ‘‘Yathā <pb ed="P" n="0.0248" /> suttaguḷe khitte, nibbeṭhentaṃ palāyati;</p>

<p rend="gathalast">Evameva ca so jīvo, nibbeṭhento palāyati.</p>

<p rend="hangnum" n="687"><hi rend="paranum">687</hi><hi rend="dot">.</hi></p>

<p rend="gatha1"> ‘‘Yathā gāmato nikkhamma, aññaṃ gāmaṃ pavisati;</p>

<p rend="gathalast">Evameva ca so jīvo, aññaṃ bondiṃ pavisati.</p>

<p rend="hangnum" n="688"><hi rend="paranum">688</hi><hi rend="dot">.</hi></p>

<p rend="gatha1"> ‘‘Yathā gehato nikkhamma, aññaṃ gehaṃ pavisati;</p>

<p rend="gathalast">Evameva ca so jīvo, aññaṃ bondiṃ pavisati.</p>

<p rend="hangnum" n="689"><hi rend="paranum">689</hi><hi rend="dot">.</hi></p>

<p rend="gatha1"> ‘‘Cullāsīti <pb ed="V" n="0.0215" /> mahākappino, satasahassāni hi;</p>

<p rend="gatha2">Ye bālā ye ca paṇḍitā, saṃsāraṃ khepayitvāna;</p>

<p rend="gathalast">Dukkhassantaṃ karissare.</p>

<p rend="hangnum" n="690"><hi rend="paranum">690</hi><hi rend="dot">.</hi></p>

<p rend="gatha1"> ‘‘Mitāni sukhadukkhāni, doṇehi piṭakehi ca;</p>

<p rend="gathalast">Jino sabbaṃ pajānāti, sammūḷhā itarā pajā.</p>

<p rend="hangnum" n="691"><hi rend="paranum">691</hi><hi rend="dot">.</hi></p>

<p rend="gatha1"> ‘‘Evaṃdiṭṭhi pure āsiṃ, sammūḷho mohapāruto;</p>

<p rend="gathalast">Micchādiṭṭhi ca dussīlo, kadariyo paribhāsako.</p>

<p rend="hangnum" n="692"><hi rend="paranum">692</hi><hi rend="dot">.</hi></p>

<p rend="gatha1"> ‘‘Oraṃ <pb ed="M" n="0.0232" /> me chahi māsehi, kālakiriyā bhavissati;</p>

<p rend="gathalast">Ekantakaṭukaṃ ghoraṃ, nirayaṃ papatissahaṃ.</p>

<p rend="hangnum" n="693"><hi rend="paranum">693</hi><hi rend="dot">.</hi></p>

<p rend="gatha1"> ‘‘Catukkaṇṇaṃ catudvāraṃ, vibhattaṃ bhāgaso mitaṃ;</p>

<p rend="gathalast">Ayopākārapariyantaṃ, ayasā paṭikujjitaṃ.</p>

<p rend="hangnum" n="694"><hi rend="paranum">694</hi><hi rend="dot">.</hi></p>

<p rend="gatha1"> ‘‘Tassa ayomayā bhūmi, jalitā tejasā yutā;</p>

<p rend="gathalast">Samantā yojanasataṃ, pharitvā tiṭṭhati sabbadā.</p>

<p rend="hangnum" n="695"><hi rend="paranum">695</hi><hi rend="dot">.</hi></p>

<p rend="gatha1"> ‘‘Vassāni satasahassāni, ghoso suyyati tāvade;</p>

<p rend="gathalast">Lakkho eso mahārāja, satabhāgavassakoṭiyo.</p>

<p rend="hangnum" n="696"><hi rend="paranum">696</hi><hi rend="dot">.</hi></p>

<p rend="gatha1"> ‘‘Koṭisatasahassāni, niraye paccare janā;</p>

<p rend="gathalast">Micchādiṭṭhī ca dussīlā, ye ca ariyūpavādino.</p>

<p rend="hangnum" n="697"><hi rend="paranum">697</hi><hi rend="dot">.</hi></p>

<p rend="gatha1"> ‘‘Tatthāhaṃ dīghamaddhānaṃ, dukkhaṃ vedissa vedanaṃ;</p>

<p rend="gathalast">Phalaṃ pāpassa kammassa, tasmā socāmahaṃ bhusaṃ.</p>

<p rend="hangnum" n="698"><hi rend="paranum">698</hi><hi rend="dot">.</hi></p>

<p rend="gatha1"> ‘‘Taṃ <pb ed="V" n="0.0216" /><pb ed="P" n="0.0249" /> suṇohi mahārāja, arindama raṭṭhavaḍḍhana;</p>

<p rend="gathalast">Dhītā mayhaṃ mahārāja, uttarā bhaddamatthu te.</p>

<p rend="hangnum" n="699"><hi rend="paranum">699</hi><hi rend="dot">.</hi></p>

<p rend="gatha1"> ‘‘Karoti bhaddakaṃ kammaṃ, sīlesuposathe ratā;</p>

<p rend="gathalast">Saññatā saṃvibhāgī ca, vadaññū vītamaccharā.</p>

<p rend="hangnum" n="700"><hi rend="paranum">700</hi><hi rend="dot">.</hi></p>

<p rend="gatha1"> ‘‘Akhaṇḍakārī sikkhāya, suṇhā parakulesu ca;</p>

<p rend="gathalast">Upāsikā sakyamunino, sambuddhassa sirīmato.</p>

<p rend="hangnum" n="701"><hi rend="paranum">701</hi><hi rend="dot">.</hi></p>

<p rend="gatha1"> ‘‘Bhikkhu ca sīlasampanno, gāmaṃ piṇḍāya pāvisi;</p>

<p rend="gathalast">Okkhittacakkhu satimā, guttadvāro susaṃvuto.</p>

<p rend="hangnum" n="702"><hi rend="paranum">702</hi><hi rend="dot">.</hi></p>

<p rend="gatha1"> ‘‘Sapadānaṃ caramāno, agamā taṃ nivesanaṃ;</p>

<p rend="gathalast">Tamaddasa mahārāja, uttarā bhaddamatthu te.</p>

<p rend="hangnum" n="703"><hi rend="paranum">703</hi><hi rend="dot">.</hi></p>

<p rend="gatha1"> ‘‘Pūraṃ pānīyasarakaṃ, pūve vitte ca sā adā;</p>

<p rend="gathalast">Pitā me kālakato bhante, tassetaṃ upakappatu.</p>

<p rend="hangnum" n="704"><hi rend="paranum">704</hi><hi rend="dot">.</hi></p>

<p rend="gatha1"> ‘‘Samanantarānuddiṭṭhe <pb ed="M" n="0.0233" />, vipāko udapajjatha;</p>

<p rend="gathalast">Bhuñjāmi kāmakāmīhaṃ, rājā vessavaṇo yathā.</p>

<p rend="hangnum" n="705"><hi rend="paranum">705</hi><hi rend="dot">.</hi></p>

<p rend="gatha1"> ‘‘Taṃ suṇohi mahārāja, arindama raṭṭhavaḍḍhana;</p>

<p rend="gatha2">Sadevakassa lokassa, buddho aggo pavuccati;</p>

<p rend="gathalast">Taṃ buddhaṃ saraṇaṃ gaccha, saputtadāro arindama.</p>

<p rend="hangnum" n="706"><hi rend="paranum">706</hi><hi rend="dot">.</hi></p>

<p rend="gatha1"> ‘‘Aṭṭhaṅgikena maggena, phusanti amataṃ padaṃ;</p>

<p rend="gathalast">Taṃ dhammaṃ saraṇaṃ gaccha, saputtadāro arindama.</p>

<p rend="hangnum" n="707"><hi rend="paranum">707</hi><hi rend="dot">.</hi></p>

<p rend="gatha1"> ‘‘Cattāro <pb ed="V" n="0.0217" /> ca paṭipannā, cattāro ca phale ṭhitā;</p>

<p rend="gatha2">Esa saṅgho ujubhūto, paññāsīlasamāhito;</p>

<p rend="gathalast">Taṃ saṅghaṃ saraṇaṃ gaccha, saputtadāro arindama.</p>

<p rend="hangnum" n="708"><hi rend="paranum">708</hi><hi rend="dot">.</hi></p>

<p rend="gatha1"> ‘‘Pāṇātipātā viramassu khippaṃ, loke adinnaṃ parivajjayassu;</p>

<p rend="gathalast">Amajjapo <pb ed="P" n="0.0250" /> mā ca musā abhāṇi, sakena dārena ca hohi tuṭṭhoti.</p>

<p rend="hangnum" n="709"><hi rend="paranum">709</hi><hi rend="dot">.</hi></p>

<p rend="gatha1"> ‘‘Atthakāmosi me yakkha, hitakāmosi devate;</p>

<p rend="gathalast">Karomi tuyhaṃ vacanaṃ, tvaṃsi ācariyo mama.</p>

<p rend="hangnum" n="710"><hi rend="paranum">710</hi><hi rend="dot">.</hi></p>

<p rend="gatha1"> ‘‘Upemi saraṇaṃ buddhaṃ, dhammañcāpi anuttaraṃ;</p>

<p rend="gathalast">Saṅghañca naradevassa, gacchāmi saraṇaṃ ahaṃ.</p>

<p rend="hangnum" n="711"><hi rend="paranum">711</hi><hi rend="dot">.</hi></p>

<p rend="gatha1"> ‘‘Pāṇātipātā viramāmi khippaṃ, loke adinnaṃ parivajjayāmi;</p>

<p rend="gathalast">Amajjapo no ca musā bhaṇāmi, sakena dārena ca homi tuṭṭho.</p>

<p rend="hangnum" n="712"><hi rend="paranum">712</hi><hi rend="dot">.</hi></p>

<p rend="gatha1"> ‘‘Ophuṇāmi mahāvāte, nadiyā sīghagāmiyā;</p>

<p rend="gathalast">Vamāmi pāpikaṃ diṭṭhiṃ, buddhānaṃ sāsane rato.</p>

<p rend="hangnum" n="713"><hi rend="paranum">713</hi><hi rend="dot">.</hi></p>

<p rend="gatha1"> ‘‘Idaṃ <pb ed="M" n="0.0234" /> vatvāna soraṭṭho, viramitvā pāpadassanā;</p>

<p rend="gathalast">Namo bhagavato katvā, pāmokkho rathamāruhī’’ti. – gāthāyo avocuṃ;</p>

<p rend="bodytext" n="658-9"><hi rend="paranum">658-9</hi><hi rend="dot">.</hi> Tattha <hi rend="bold">rājā piṅgalako nāma, suraṭṭhānaṃ adhipati ahū</hi>ti piṅgalacakkhutāya ‘‘piṅgalo’’ti pākaṭanāmo suraṭṭhadesassa issaro rājā ahosi. <hi rend="bold">Moriyāna</hi>nti moriyarājūnaṃ, dhammāsokaṃ sandhāya vadati. <hi rend="bold">Suraṭṭhaṃ punarāgamā</hi>ti suraṭṭhassa visayaṃ uddissa suraṭṭhagāmimaggaṃ paccāgañchi. <hi rend="bold">Paṅka</hi>nti mudubhūmiṃ. <hi rend="bold">Vaṇṇupatha</hi>nti petena nimmitaṃ marūbhūmimaggaṃ.</p>

<p rend="bodytext" n="660"><hi rend="paranum">660</hi><hi rend="dot">.</hi><hi rend="bold">Khemo</hi>ti nibbhayo. <hi rend="bold">Sovatthiko</hi>ti sotthibhāvāvaho. <hi rend="bold">Sivo</hi>ti anupaddavo. <hi rend="bold">Suraṭṭhānaṃ santike ito</hi>ti iminā maggena gacchantā mayaṃ suraṭṭhavisayassa samīpeyeva.</p>

<p rend="bodytext" n="661-2"><hi rend="paranum">661-2</hi><hi rend="dot">.</hi><hi rend="bold">Soraṭṭho</hi>ti <pb ed="V" n="0.0218" /> suraṭṭhādhipati. <hi rend="bold">Ubbiggarūpo</hi>ti utrastasabhāvo. <hi rend="bold">Bhiṃsana</hi>nti bhayajananaṃ <pb ed="P" n="0.0251" />. <hi rend="bold">Lomahaṃsana</hi>nti bhiṃsanakabhāvena lomānaṃ haṃsāpanaṃ.</p>

<p rend="bodytext" n="663"><hi rend="paranum">663</hi><hi rend="dot">.</hi><hi rend="bold">Yamapurisāna santike</hi>ti petānaṃ samīpe vattāma. <hi rend="bold">Amānuso vāyati gandho</hi>ti petānaṃ sarīragandho vāyati. <hi rend="bold">Ghoso suyyati dāruṇo</hi>ti paccekanirayesu kāraṇaṃ kāriyamānānaṃ sattānaṃ ghorataro saddo suyyati.</p>

<p rend="bodytext" n="666"><hi rend="paranum">666</hi><hi rend="dot">.</hi><hi rend="bold">Pādapa</hi>nti pādasadisehi mūlāvayavehi udakassa pivanato ‘‘pādapo’’ti laddhanāmaṃ taruṃ. <hi rend="bold">Chāyāsampanna</hi>nti sampannacchāyaṃ. <hi rend="bold">Nīlabbhavaṇṇasadisa</hi>nti vaṇṇena nīlameghasadisaṃ. <hi rend="bold">Meghavaṇṇasirīnibha</hi>nti meghavaṇṇasaṇṭhānaṃ hutvā khāyamānaṃ.</p>

<p rend="bodytext" n="670"><hi rend="paranum">670</hi><hi rend="dot">.</hi><hi rend="bold">Pūraṃ pānīyasaraka</hi>nti pānīyena puṇṇaṃ pānīyabhājanaṃ. <hi rend="bold">Pūve</hi>ti khajjake. <hi rend="bold">Vitte</hi>ti vittijanane madhure manuññe tahiṃ tahiṃ sarāve pūretvā ṭhapitapūve addasa.</p>

<p rend="bodytext" n="672"><hi rend="paranum">672</hi><hi rend="dot">.</hi><hi rend="bold">Atho</hi><pb ed="M" n="0.0235" /><hi rend="bold">te adurāgata</hi>nti ettha <hi rend="bold">atho</hi>ti nipātamattaṃ, avadhāraṇatthe vā, mahārāja, te āgataṃ durāgataṃ na hoti, atha kho svāgatamevāti mayaṃ sampaṭicchāmāti attho. <hi rend="bold">Arindamā</hi>ti arīnaṃ damanasīla.</p>

<p rend="bodytext" n="677"><hi rend="paranum">677</hi><hi rend="dot">.</hi><hi rend="bold">Amaccā pārisajjā</hi>ti amaccā pārisajjā ca vacanaṃ suṇantu, brāhmaṇo ca tuyhaṃ purohito taṃ suṇātūti yojanā.</p>

<p rend="bodytext" n="678"><hi rend="paranum">678</hi><hi rend="dot">.</hi><hi rend="bold">Suraṭṭhasmiṃ aha</hi>nti suraṭṭhadese ahaṃ. <hi rend="bold">Devā</hi>ti rājānaṃ ālapati. <hi rend="bold">Micchādiṭṭhī</hi>ti natthikadiṭṭhiyā viparītadassano. <hi rend="bold">Dussīlo</hi>ti nissīlo. <hi rend="bold">Kadariyo</hi>ti thaddhamaccharī. <hi rend="bold">Paribhāsako</hi>ti samaṇabrāhmaṇānaṃ akkosako.</p>

<p rend="bodytext" n="679"><hi rend="paranum">679</hi><hi rend="dot">.</hi><hi rend="bold">Vārayissa</hi>nti vāresiṃ. <hi rend="bold">Antarāyakaro aha</hi>nti dānaṃ dadantānaṃ upakāraṃ karontānaṃ antarāyakaro hutvā aññesañca paresaṃ dānaṃ dadamānānaṃ dānamayapuññato ahaṃ bahujanaṃ vārayissaṃ vāresinti yojanā.</p>

<p rend="bodytext" n="680"><hi rend="paranum">680</hi><hi rend="dot">.</hi><hi rend="bold">Vipāko</hi><pb ed="V" n="0.0219" /><hi rend="bold">natthi dānassā</hi>tiādi vāritākāradassanaṃ. Tattha <hi rend="bold">vipāko natthi dānassā</hi>ti dānaṃ dadato tassa vipāko <pb ed="P" n="0.0252" /> āyatiṃ pattabbaphalaṃ natthīti vipākaṃ paṭibāhati. <hi rend="bold">Saṃyamassa kuto phala</hi>nti sīlassa pana kuto nāma phalaṃ, sabbena sabbaṃ taṃ natthīti adhippāyo. <hi rend="bold">Natthi ācariyo nāmā</hi>ti ācārasamācārasikkhāpako ācariyo nāma koci natthi. Sabhāvato eva hi sattā dantā vā adantā vā hontīti adhippāyo. Tenāha <hi rend="bold">‘‘adantaṃ ko damessatī’’</hi>ti.</p>

<p rend="bodytext" n="681"><hi rend="paranum">681</hi><hi rend="dot">.</hi><hi rend="bold">Samatulyāni bhūtānī</hi>ti ime sattā sabbepi aññamaññaṃ samasamā, tasmā jeṭṭho eva natthi, kuto jeṭṭhāpacāyiko, jeṭṭhāpacāyanapuññaṃ nāma natthīti attho. <hi rend="bold">Natthi bala</hi>nti yamhi attano bale patiṭṭhitā sattā vīriyaṃ katvā manussasobhagyataṃ ādiṃ katvā yāvaarahattaṃ sampattiyo pāpuṇanti, taṃ vīriyabalaṃ paṭikkhipati. <hi rend="bold">Vīriyaṃ vā natthi kuto uṭṭhānaporisa</hi>nti idaṃ no purisavīriyena purisakārena pavattanti evaṃ pavattavādapaṭikkhepavasena vuttaṃ.</p>

<p rend="bodytext" n="682"><hi rend="paranum">682</hi><hi rend="dot">.</hi><hi rend="bold">Natthi</hi><pb ed="M" n="0.0236" /><hi rend="bold">dānaphalaṃ nāmā</hi>ti dānassa phalaṃ nāma kiñci natthi, deyyadhammapariccāgo bhasmanihitaṃ viya nipphalo evāti attho. <hi rend="bold">Na visodheti verina</hi>nti ettha <hi rend="bold">verina</hi>nti veravantaṃ verānaṃ vasena pāṇātipātādīnaṃ vasena ca katapāpaṃ puggalaṃ dānasīlādivatato na visodheti, kadācipi suddhaṃ na karoti. Pubbe ‘‘vipāko natthi dānassā’’tiādi dānādito attano paresaṃ nivāritākāradassanaṃ, ‘‘natthi dānaphalaṃ nāmā’’tiādi pana atthano micchābhinivesadassananti daṭṭhabbaṃ. <hi rend="bold">Laddheyya</hi>nti laddhabbaṃ. Kathaṃ pana laddhabbanti āha <hi rend="bold">‘‘niyatipariṇāmaja’’</hi>nti. Ayaṃ satto sukhaṃ vā dukkhaṃ vā labhanto niyativipariṇāmavaseneva labhati, na kammassa katattā, na issarādinā cāti adhippāyo.</p>

<p rend="bodytext" n="683"><hi rend="paranum">683</hi><hi rend="dot">.</hi><hi rend="bold">Natthi</hi><pb ed="P" n="0.0253" /><hi rend="bold">mātā pitā bhātā</hi>ti mātādīsu sammāpaṭipattimicchāpaṭipattīnaṃ phalābhāvaṃ sandhāya vadati. <hi rend="bold">Loko natthi ito para</hi>nti ito idhalokato paraloko nāma koci natthi, tattha tattheva sattā ucchijjantīti adhippāyo. <hi rend="bold">Dinna</hi>nti mahādānaṃ. <hi rend="bold">Huta</hi>nti pahenakasakkāro, tadubhayampi phalābhāvaṃ sandhāya ‘‘natthī’’ti paṭikkhipati. <hi rend="bold">Sunihita</hi>nti suṭṭhu nihitaṃ. <hi rend="bold">Na vijjatī</hi>ti yaṃ samaṇabrāhmaṇānaṃ dānaṃ nāma ‘‘anugāmikanidhī’’ti vadanti, taṃ na vijjati. Tesaṃ taṃ vācāvatthumattamevāti adhippāyo.</p>

<p rend="bodytext" n="684"><hi rend="paranum">684</hi><hi rend="dot">.</hi><hi rend="bold">Na koci kañci hanatī</hi>ti yo puriso paraṃ purisaṃ haneyya, parassa purisassa sīsaṃ <pb ed="V" n="0.0220" /> chindeyya, tattha paramatthato na koci kañci hanati, sattannaṃ kāyānaṃ chiddabhāvato hananto viya hoti. Kathaṃ satthapahāroti āha <hi rend="bold">‘‘sattannaṃ vivaramantare’’</hi>ti. Pathavīādīnaṃ sattannaṃ kāyānaṃ vivarabhūte antare chidde satthaṃ pavisati, tena sattā asiādīhi pahatā viya honti, jīvo viya pana sesakāyāpi niccasabhāvattā na chijjantīti adhippāyo.</p>

<p rend="bodytext" n="685"><hi rend="paranum">685</hi><hi rend="dot">.</hi><hi rend="bold">Acchejjābhejjo hi jīvo</hi>ti ayaṃ sattānaṃ jīvo satthādīhi na chinditabbo na bhinditabbo niccasabhāvattā. <hi rend="bold">Aṭṭhaṃso guḷaparimaṇḍalo</hi>ti so pana jīvo kadāci aṭṭhaṃso hoti kadāci guḷaparimaṇḍalo <pb ed="M" n="0.0237" />. <hi rend="bold">Yojanānaṃ sataṃ pañcā</hi>ti kevalībhāvaṃ patto pañcayojanasatubbedho hoti. <hi rend="bold">Ko jīvaṃ chettumarahatī</hi>ti niccaṃ nibbikāraṃ jīvaṃ ko nāma satthādīhi chindituṃ arahati, na so kenaci vikopaneyyoti vadati.</p>

<p rend="bodytext" n="686"><hi rend="paranum">686</hi><hi rend="dot">.</hi><hi rend="bold">Suttaguḷe</hi>ti veṭhetvā katasuttaguḷe. <hi rend="bold">Khitte</hi>ti nibbeṭhanavasena khitte. <hi rend="bold">Nibbeṭhentaṃ palāyatī</hi>ti pabbate vā rukkhagge vā ṭhatvā nibbeṭhiyamānaṃ khittaṃ suttaguḷaṃ <pb ed="P" n="0.0254" /> nibbeṭhentameva gacchati, sutte khīṇe na gacchati. <hi rend="bold">Evameva</hi>nti yathā taṃ suttaguḷaṃ nibbeṭhiyamānaṃ gacchati, sutte khīṇe na gacchati, evameva so jīvo ‘‘cullāsīti mahākappino satasahassānī’’ti vuttakālameva attabhāvaguḷaṃ nibbeṭhento palāyati pavattati, tato uddhaṃ na pavattati.</p>

<p rend="bodytext" n="687"><hi rend="paranum">687</hi><hi rend="dot">.</hi><hi rend="bold">Evameva ca so jīvo</hi>ti yathā koci puriso attano nivāsagāmato nikkhamitvā tato aññaṃ gāmaṃ pavisati kenacideva karaṇīyena, evameva so jīvo ito sarīrato nikkhamitvā aññaṃ aparaṃ sarīraṃ niyatavasena pavisatīti adhippāyo. <hi rend="bold">Bondi</hi>nti kāyaṃ.</p>

<p rend="bodytext" n="689"><hi rend="paranum">689</hi><hi rend="dot">.</hi><hi rend="bold">Cullāsītī</hi>ti caturāsīti. <hi rend="bold">Mahākappino</hi>ti mahākappānaṃ. Tattha ‘‘ekamhā mahāsarā anotattādito vassasate vassasate kusaggena ekekaṃ udakabinduṃ nīharante iminā upakkamena sattakkhattuṃ tamhi sare nirudake jāte eko mahākappo nāma hotī’’ti vatvā ‘‘evarūpānaṃ mahākappānaṃ caturāsītisatasahassāni saṃsārassa parimāṇa’’nti vadanti. <hi rend="bold">Ye bālā ye ca paṇḍitā</hi>ti ye andhabālā, ye ca sappaññā, sabbepi te. <hi rend="bold">Saṃsāraṃ khepayitvānā</hi>ti yathāvuttakālaparicchedaṃ saṃsāraṃ aparāparuppattivasena khepetvā. <hi rend="bold">Dukkhassantaṃ karissare</hi>ti vaṭṭadukkhassa pariyantaṃ pariyosānaṃ karissanti. Paṇḍitāpi antarā sujjhituṃ na sakkonti, bālāpi tato uddhaṃ nappavattantīti tassa laddhi.</p>

<p rend="bodytext" n="690"><hi rend="paranum">690</hi><hi rend="dot">.</hi><hi rend="bold">Mitāni <pb ed="V" n="0.0221" /> sukhadukkhāni, doṇehi piṭakehi cā</hi>ti sattānaṃ sukhadukkhāni nāma doṇehi piṭakehi mānabhājanehi mitāni viya yathāvuttakālaparicchedeneva <pb ed="M" n="0.0238" /> parimitattā paccekañca tesaṃ tesaṃ sattānaṃ tāni niyatipariṇāmajāni parimitāni. Tayidaṃ <hi rend="bold">jino sabbaṃ pajānāti</hi> jinabhūmiyaṃ ṭhito kevalaṃ pajānāti saṃsārassa samatikkantattā. Saṃsāre <pb ed="P" n="0.0255" /> pana paribbhamati sammūḷhāyaṃ <hi rend="bold">itarā pajā</hi>.</p>

<p rend="bodytext" n="691"><hi rend="paranum">691</hi><hi rend="dot">.</hi><hi rend="bold">Evaṃdiṭṭhi pure āsi</hi>nti yathāvuttanatthikadiṭṭhiko pubbeva ahaṃ ahosiṃ. <hi rend="bold">Sammūḷho mohapāruto</hi>ti yathāvuttāya diṭṭhiyā hetubhūtena sammohena sammūḷho, taṃsahajātena pana mohena pāruto, paṭicchāditakusalabījoti adhippāyo.</p>

<p rend="bodytext" n="692"><hi rend="paranum">692</hi><hi rend="dot">.</hi> Evaṃ pubbe yā attano uppannā pāpadiṭṭhi, tassā vasena kataṃ pāpakammaṃ dassetvā idāni attanā āyatiṃ anubhavitabbaṃ tassa phalaṃ dassento <hi rend="bold">‘‘oraṃ me chahi māsehī’’</hi>tiādimāha.</p>

<p rend="bodytext" n="695-7"><hi rend="paranum">695-7</hi><hi rend="dot">.</hi> Tattha <hi rend="bold">vassāni satasahassānī</hi>ti vassānaṃ satasahassāni, atikkamitvāti vacanaseso. Bhummatthe vā etaṃ paccattavacanaṃ, vassesu satasahassesu vītivattesūti attho. <hi rend="bold">Ghoso suyyati tāvade</hi>ti yadā ettako kālo atikkanto hoti, tāvadeva tasmiṃ kāle ‘‘idha paccantānaṃ vo mārisā vassasatasahassaparimāṇo kālo atīto’’ti evaṃ tasmiṃ niraye saddo suyyati. <hi rend="bold">Lakkho eso, mahārāja, satabhāgavassakoṭiyo</hi>ti satabhāgā satakoṭṭhāsā vassakoṭiyo, mahārāja, niraye paccantānaṃ sattānaṃ āyuno eso lakkho eso paricchedoti attho. Idaṃ vuttaṃ hoti – dasadasakaṃ sataṃ nāma, dasa satāni sahassaṃ nāma, dasadasasahassāni satasahassaṃ nāma, satasatasahassāni koṭi nāma, tāsaṃ koṭīnaṃ vasena satasahassavassakoṭiyo satabhāgā vassakoṭiyo. Sā ca kho nerayikānaṃyeva vassagaṇanāvasena veditabbā, na manussānaṃ, devānaṃ vā. Īdisāni anekāni vassakoṭisatasahassāni nerayikānaṃ āyu. Tenāha <hi rend="bold">‘‘koṭisatasahassāni, niraye paccare janā’’</hi>ti. Yādisena pana pāpena sattā evaṃ nirayesu paccanti <pb ed="M" n="0.0239" />, taṃ nigamanavasena dassetuṃ <hi rend="bold">‘‘micchādiṭṭhī ca dussīlā, ye ca ariyūpavādino’’</hi>ti vuttaṃ. <hi rend="bold">Vedissa</hi>nti anubhavissaṃ.</p>

<p rend="bodytext" n="698-706"><hi rend="paranum">698-706</hi><hi rend="dot">.</hi> Evaṃ āyatiṃ attanā anubhavitabbaṃ pāpaphalaṃ dassetvā idāni ‘‘kena te <pb ed="V" n="0.0222" /> brahmacariyena <pb ed="P" n="0.0256" />, ānubhāvo ayaṃ tavā’’ti raññā pucchitamatthaṃ ācikkhitvā taṃ saraṇesu ceva sīlesu ca patiṭṭhāpetukāmo <hi rend="bold">‘‘taṃ suṇohi mahārājā’’</hi>tiādimāha. Tattha <hi rend="bold">sīlesuposathe ratā</hi>ti niccasīlesu ca uposathasīlesu ca abhiratā. <hi rend="bold">Adā</hi>ti adāsi. <hi rend="bold">Taṃ dhamma</hi>nti taṃ aṭṭhaṅgikaṃ maggaṃ amatapadañca.</p>

<p rend="bodytext" n="709-12"><hi rend="paranum">709-12</hi><hi rend="dot">.</hi> Evaṃ petena saraṇesu sīlesu ca samādapito rājā pasannamānaso tena attano kataṃ upakāraṃ tāva kittetvā saraṇādīsu patiṭṭhahanto <hi rend="bold">‘‘atthakāmo’’</hi>tiādikā tisso gāthā vatvā pubbe attanā gahitāya pāpikāya diṭṭhiyā paṭinissaṭṭhabhāvaṃ pakāsento <hi rend="bold">‘‘ophuṇāmī’’</hi>ti gāthamāha.</p>

<p rend="bodytext">Tattha <hi rend="bold">ophuṇāmi mahāvāte</hi>ti mahante vāte vāyante bhusaṃ viya taṃ pāpakaṃ diṭṭhiṃ, yakkha, tava dhammadesanāvāte ophuṇāmi niddhunāmi. <hi rend="bold">Nadiyā vā sīghagāmiyā</hi>ti sīghasotāya mahānadiyā vā tiṇakaṭṭhapaṇṇakasaṭaṃ viya pāpikaṃ diṭṭhiṃ pavāhemīti adhippāyo. <hi rend="bold">Vamāmi pāpikaṃ diṭṭhi</hi>nti mama manomukhagataṃ pāpikaṃ diṭṭhiṃ ucchaḍḍayāmi. Tattha kāraṇamāha <hi rend="bold">‘‘buddhānaṃ sāsane rato’’ti.</hi> Yasmā ekaṃsena amatāvahe buddhānaṃ bhagavantānaṃ sāsane rato abhirato, tasmā taṃ diṭṭhisaṅkhātaṃ visaṃ vamāmīti yojanā.</p>

<p rend="bodytext" n="713"><hi rend="paranum">713</hi><hi rend="dot">.</hi> Ti osānagāthā saṅgītikārehi ṭhapitā. Tattha <hi rend="bold">pāmokkho</hi>ti<hi rend="bold"></hi>pācīnadisābhimukho hutvā. <hi rend="bold"> Rathamāruhī</hi>ti rājā gamanasajjaṃ attano rājarathaṃ abhiruhi, āruyha yakkhānubhāvena taṃ divasameva attano nagaraṃ patvā rājabhavanaṃ pāvisi. So aparena samayena imaṃ pavattiṃ bhikkhūnaṃ ārocesi, bhikkhū <pb ed="P" n="0.0257" /> taṃ therānaṃ ārocesuṃ, therā tatiyasaṅgītiyaṃ saṅgahaṃ āropesuṃ.</p>

<p rend="centre">Nandakapetavatthuvaṇṇanā niṭṭhitā.</p>

<p rend="subhead">4. Revatīpetavatthuvaṇṇanā</p>

<p rend="bodytext" n="714-36"><hi rend="paranum">714-36</hi><hi rend="dot">.</hi><hi rend="bold">Uṭṭhehi</hi><pb ed="M" n="0.0240" />, <hi rend="bold">revate, supāpadhamme</hi>ti idaṃ revatīpetavatthu. Taṃ yasmā revatīvimānavatthunā nibbisesaṃ, tasmā yadettha aṭṭhuppattiyaṃ gāthāsu ca vattabbaṃ, taṃ paramatthadīpaniyaṃ vimānavatthuvaṇṇanāyaṃ (vi. va. aṭṭha. 860 revatīvimānavaṇṇanā) vuttanayeneva <pb ed="V" n="0.0223" /> veditabbaṃ. Idañhi nandiyassa devaputtassa vasena vimānavatthupāḷiyaṃ saṅgahaṃ āropitampi revatīpaṭibaddhāya gāthāya vasena ‘‘revatīpetavatthu’’nti petavatthupāḷiyampi saṅgahaṃ āropitanti daṭṭhabbaṃ.</p>

<p rend="centre">Revatīpetavatthuvaṇṇanā niṭṭhitā.</p>

<p rend="subhead">5. Ucchupetavatthuvaṇṇanā</p>

<p rend="bodytext"><hi rend="bold">Idaṃ mama ucchuvanaṃ mahanta</hi>nti idaṃ ucchupetavatthu. Tassa kā uppatti? Bhagavati veḷuvane viharante aññataro puriso ucchukalāpaṃ khandhe katvā ekaṃ ucchuṃ khādanto gacchati. Atha aññataro upāsako sīlavā kalyāṇadhammo bāladārakena saddhiṃ tassa piṭṭhito piṭṭhito gacchati. Dārako ucchuṃ passitvā ‘‘dehī’’ti parodati. Upāsako dārakaṃ parodantaṃ disvā taṃ purisaṃ saṅgaṇhanto tena saddhiṃ sallāpamakāsi. So pana puriso tena saddhiṃ na kiñci ālapi, dārakassa ucchukhaṇḍampi nādāsi. Upāsako taṃ dārakaṃ dassetvā ‘‘ayaṃ dārako ativiya rodati, imassa ekaṃ ucchukhaṇḍaṃ dehī’’ti āha. Taṃ sutvā so puriso asahanto paṭihatacittaṃ upaṭṭhapetvā anādaravasena ekaṃ ucchulaṭṭhiṃ piṭṭhito khipi.</p>

<p rend="bodytext">So aparena samayena kālaṃ katvā ciraṃ paribhāvitassa lobhassa vasena petesu nibbatti, tassa phalaṃ nāma <pb ed="P" n="0.0258" /> sakakammasarikkhakaṃ hotīti aṭṭhakarīsamattaṃ ṭhānaṃ avattharantaṃ añjanavaṇṇaṃ musaladaṇḍaparimāṇehi ucchūhi ghanasañchannaṃ mahantaṃ ucchuvanaṃ nibbatti. Tasmiṃ khāditukāmatāya ‘‘ucchuṃ gahessāmī’’ti upagatamatte taṃ ucchū abhihananti, so tena pucchito patati.</p>

<p rend="bodytext">Athekadivasaṃ <pb ed="M" n="0.0241" /> āyasmā mahāmoggallāno rājagahaṃ piṇḍāya gacchanto antarāmagge taṃ petaṃ addasa. So theraṃ disvā attanā katakammaṃ pucchi –</p>

<p rend="hangnum" n="737"><hi rend="paranum">737</hi><hi rend="dot">.</hi></p>

<p rend="gatha1"> ‘‘Idaṃ mama ucchuvanaṃ mahantaṃ, nibbattati puññaphalaṃ anappakaṃ;</p>

<p rend="gathalast">Taṃ dāni me na paribhogameti, ācikkha bhante kissa ayaṃ vipāko.</p>

<p rend="hangnum" n="738"><hi rend="paranum">738</hi><hi rend="dot">.</hi></p>

<p rend="gatha1"> ‘‘Haññāmi <pb ed="V" n="0.0224" /> khajjāmi ca vāyamāmi, parisakkāmi paribhuñjituṃ kiñci;</p>

<p rend="gathalast">Svāhaṃ chinnathāmo kapaṇo lālapāmi, kissa kammassa ayaṃ vipāko.</p>

<p rend="hangnum" n="739"><hi rend="paranum">739</hi><hi rend="dot">.</hi></p>

<p rend="gatha1"> ‘‘Vighāto cāhaṃ paripatāmi chamāyaṃ,</p>

<p rend="gatha2">Parivattāmi vāricarova ghamme;</p>

<p rend="gatha3">Rudato ca me assukā niggalanti,</p>

<p rend="gathalast">Ācikkha bhante kissa ayaṃ vipāko.</p>

<p rend="hangnum" n="740"><hi rend="paranum">740</hi><hi rend="dot">.</hi></p>

<p rend="gatha1"> ‘‘Chāto kilanto ca pipāsito ca, santassito sātasukhaṃ na vinde;</p>

<p rend="gathalast">Pucchāmi taṃ etamatthaṃ bhadante, kathaṃ nu ucchuparibhogaṃ labheyya’’nti.</p>

<p rend="hangnum" n="741"><hi rend="paranum">741</hi><hi rend="dot">.</hi></p>

<p rend="gatha1"> ‘‘Pure <pb ed="P" n="0.0259" /> tuvaṃ kammamakāsi attanā, manussabhūto purimāya jātiyā;</p>

<p rend="gathalast">Ahañca taṃ etamatthaṃ vadāmi, sutvāna tvaṃ etamatthaṃ vijāna.</p>

<p rend="hangnum" n="742"><hi rend="paranum">742</hi><hi rend="dot">.</hi></p>

<p rend="gatha1"> ‘‘Ucchuṃ tuvaṃ khādamāno payāto, puriso ca te piṭṭhito anvagacchi;</p>

<p rend="gathalast">So ca taṃ paccāsanto kathesi, tassa tuvaṃ na kiñci ālapittha.</p>

<p rend="hangnum" n="743"><hi rend="paranum">743</hi><hi rend="dot">.</hi></p>

<p rend="gatha1"> ‘‘So <pb ed="M" n="0.0242" /> ca taṃ abhaṇantaṃ ayāci, dehayya ucchunti ca taṃ avoca;</p>

<p rend="gathalast">Tassa tuvaṃ piṭṭhito ucchuṃ adāsi, tassetaṃ kammassa ayaṃ vipāko.</p>

<p rend="hangnum" n="744"><hi rend="paranum">744</hi><hi rend="dot">.</hi></p>

<p rend="gatha1"> ‘‘Iṅgha tvaṃ gantvāna piṭṭhito gaṇheyyāsi, gahetvāna taṃ khādassu yāvadatthaṃ;</p>

<p rend="gathalast">Teneva tvaṃ attamano bhavissasi, haṭṭho cudaggo ca pamodito cāti.</p>

<p rend="hangnum" n="745"><hi rend="paranum">745</hi><hi rend="dot">.</hi></p>

<p rend="gatha1"> ‘‘Gantvāna so piṭṭhito aggahesi, gahetvāna taṃ khādi yāvadatthaṃ;</p>

<p rend="gathalast">Teneva so attamano ahosi, haṭṭho cudaggo ca pamodito cā’’ti. –</p>

<p rend="unindented">Vacanapaṭivacanagāthā petena therena ca vuttā.</p>

<p rend="bodytext" n="737-8"><hi rend="paranum">737-8</hi><hi rend="dot">.</hi> Tattha <hi rend="bold">kissā</hi>ti kīdisassa, kammassāti adhippāyo. <hi rend="bold">Haññāmī</hi>ti vihaññāmi <pb ed="V" n="0.0225" /> vighātaṃ āpajjāmi. <hi rend="bold">Vihaññāmī</hi>ti vā vibādhiyāmi, visesato pīḷiyāmīti attho. <hi rend="bold">Khajjāmī</hi>ti khādiyāmi, asipattasadisehi nisitehi khādantehi viya ucchupattehi kantiyāmīti attho. <hi rend="bold">Vāyamāmī</hi>ti ucchuṃ khādituṃ vāyāmaṃ karomi. <hi rend="bold">Parisakkāmī</hi>ti payogaṃ karomi. <hi rend="bold">Paribhuñjitu</hi>nti ucchurasaṃ paribhuñjituṃ, ucchuṃ khāditunti attho. <hi rend="bold">Chinnathāmo</hi>ti chinnasaho upacchinnathāmo, parikkhīṇabaloti attho. <hi rend="bold">Kapaṇo</hi>ti <pb ed="P" n="0.0260" /> dīno. <hi rend="bold">Lālapāmī</hi>ti dukkhena aṭṭito ativiya vilapāmi.</p>

<p rend="bodytext" n="739"><hi rend="paranum">739</hi><hi rend="dot">.</hi><hi rend="bold">Vighāto</hi>ti vighātavā, vihatabalo vā. <hi rend="bold">Paripatāmi chamāya</hi>nti ṭhātuṃ asakkonto bhūmiyaṃ papatāmi. <hi rend="bold">Parivattāmī</hi>ti paribbhamāmi. <hi rend="bold">Vāricarovā</hi>ti maccho viya. <hi rend="bold">Ghamme</hi>ti ghammasantatte thale.</p>

<p rend="bodytext" n="740-4"><hi rend="paranum">740-4</hi><hi rend="dot">.</hi><hi rend="bold">Santassito</hi>ti oṭṭhakaṇṭhatālūnaṃ sosappattiyā suṭṭhu tasito. <hi rend="bold">Sātasukha</hi>nti sātabhūtaṃ sukhaṃ. <hi rend="bold">Na vinde</hi>ti na labhāmi. <hi rend="bold">Ta</hi>nti <pb ed="M" n="0.0243" /> tuvaṃ. <hi rend="bold">Vijānā</hi>ti vijānāhi. <hi rend="bold">Payāto</hi>ti gantuṃ āraddho. <hi rend="bold">Anvagacchī</hi>ti anubandhi. <hi rend="bold">Paccāsanto</hi>ti paccāsīsamāno. <hi rend="bold">Tassetaṃ kammassā</hi>ti ettha <hi rend="bold">eta</hi>nti nipātamattaṃ, tassa kammassāti attho. <hi rend="bold">Piṭṭhito gaṇheyyāsī</hi>ti attano piṭṭhipasseneva ucchuṃ gaṇheyyāsi. <hi rend="bold">Pamodito</hi>ti pamudito.</p>

<p rend="bodytext" n="745"><hi rend="paranum">745</hi><hi rend="dot">.</hi><hi rend="bold">Gahetvāna taṃ khādi yāvadattha</hi>nti therena āṇattiniyāmena ucchuṃ gahetvā yathāruci khāditvā mahantaṃ ucchukalāpaṃ gahetvā therassa upanesi, thero taṃ anuggaṇhanto teneva taṃ ucchukalāpaṃ gāhāpetvā veḷuvanaṃ gantvā bhagavato adāsi, bhagavā bhikkhusaṅghena saddhiṃ taṃ paribhuñjitvā anumodanaṃ akāsi, peto pasannacitto vanditvā gato, tato paṭṭhāya yathāsukhaṃ ucchuṃ paribhuñji.</p>

<p rend="bodytext">So aparena samayena kālaṃ katvā tāvatiṃsesu uppajji. Sā panesā petassa pavatti manussaloke pākaṭā ahosi. Atha manussā satthāraṃ upasaṅkamitvā taṃ pavattiṃ pucchiṃsu. Satthā tesaṃ tamatthaṃ vitthārato kathetvā dhammaṃ desesi, taṃ sutvā manussā maccheramalato paṭiviratā ahesunti.</p>

<p rend="centre">Ucchupetavatthuvaṇṇanā niṭṭhitā.</p>

<p rend="subhead">6. Kumārapetavatthuvaṇṇanā</p>

<p rend="bodytext"><hi rend="bold">Sāvatthi</hi><pb ed="V" n="0.0226" /><pb ed="P" n="0.0261" /><hi rend="bold">nāma nagara</hi>nti idaṃ satthā jetavane viharanto dve pete ārabbha kathesi. Sāvatthiyaṃ kira kosalarañño dve puttā pāsādikā paṭhamavaye ṭhitā yobbanamadamattā paradārakammaṃ katvā kālaṃ katvā parikhāpiṭṭhe petā hutvā nibbattiṃsu. Te rattiyaṃ bheravena saddena parideviṃsu. Manussā taṃ sutvā bhītatasitā ‘‘evaṃ kate idaṃ avamaṅgalaṃ vūpasammatī’’ti buddhappamukhassa bhikkhusaṅghassa mahādānaṃ datvā taṃ pavattiṃ bhagavato ārocesuṃ. Bhagavā ‘‘upāsakā tassa saddassa savanena tumhākaṃ na koci antarāyo’’ti vatvā tassa kāraṇaṃ ācikkhitvā tesaṃ dhammaṃ desetuṃ –</p>

<p rend="hangnum" n="746"><hi rend="paranum">746</hi><hi rend="dot">.</hi></p>

<p rend="gatha1"> ‘‘Sāvatthi <pb ed="M" n="0.0244" /> nāma nagaraṃ, himavantassa passato;</p>

<p rend="gathalast">Tattha āsuṃ dve kumārā, rājaputtāti me sutaṃ.</p>

<p rend="hangnum" n="747"><hi rend="paranum">747</hi><hi rend="dot">.</hi></p>

<p rend="gatha1"> ‘‘Sammattā rajanīyesu, kāmassādābhinandino;</p>

<p rend="gathalast">Paccuppannasukhe giddhā, na te passiṃsunāgataṃ.</p>

<p rend="hangnum" n="748"><hi rend="paranum">748</hi><hi rend="dot">.</hi></p>

<p rend="gatha1"> ‘‘Te cutā ca manussattā, paralokaṃ ito gatā;</p>

<p rend="gathalast">Tedha ghosentyadissantā, pubbe dukkaṭamattano.</p>

<p rend="hangnum" n="749"><hi rend="paranum">749</hi><hi rend="dot">.</hi></p>

<p rend="gatha1"> ‘‘Bahūsu vata santesu, deyyadhamme upaṭṭhite;</p>

<p rend="gathalast">Nāsakkhimhā ca attānaṃ, parittaṃ kātuṃ sukhāvahaṃ.</p>

<p rend="hangnum" n="750"><hi rend="paranum">750</hi><hi rend="dot">.</hi></p>

<p rend="gatha1"> ‘‘Kiṃ tato pāpakaṃ assa, yaṃ no rājakulā cutā;</p>

<p rend="gathalast">Upapannā pettivisayaṃ, khuppipāsasamappitā.</p>

<p rend="hangnum" n="751"><hi rend="paranum">751</hi><hi rend="dot">.</hi></p>

<p rend="gatha1"> ‘‘Sāmino idha hutvāna, honti asāmino tahiṃ;</p>

<p rend="gathalast">Bhamanti khuppipāsāya, manussā unnatonatā.</p>

<p rend="hangnum" n="752"><hi rend="paranum">752</hi><hi rend="dot">.</hi></p>

<p rend="gatha1"> ‘‘Etamādīnavaṃ <pb ed="V" n="0.0227" /> ñatvā, issaramadasambhavaṃ;</p>

<p rend="gatha2">Pahāya <pb ed="P" n="0.0262" /> issaramadaṃ, bhave saggagato naro;</p>

<p rend="gathalast">Kāyassa bhedā sappañño, saggaṃ so upapajjatī’’ti – gāthā abhāsi;</p>

<p rend="bodytext" n="746"><hi rend="paranum">746</hi><hi rend="dot">.</hi> Tattha <hi rend="bold">iti me suta</hi>nti na kevalaṃ attano ñāṇena diṭṭhameva, atha kho loke pākaṭabhāvena evaṃ mayā sutanti attho.</p>

<p rend="bodytext" n="747"><hi rend="paranum">747</hi><hi rend="dot">.</hi><hi rend="bold">Kāmassādābhinandino</hi>ti kāmaguṇesu assādavasena abhinandanasīlā. <hi rend="bold">Paccuppannasukhe giddhā</hi>ti vattamānasukhamatte giddhā gathitā hutvā. <hi rend="bold">Na te passiṃsunāgata</hi>nti duccaritaṃ pahāya sucaritaṃ caritvā anāgataṃ āyatiṃ devamanussesu laddhabbaṃ sukhaṃ te na cintesuṃ.</p>

<p rend="bodytext" n="748"><hi rend="paranum">748</hi><hi rend="dot">.</hi><hi rend="bold">Tedha ghosentyadissantā</hi>ti te pubbe rājaputtabhūtā petā idha sāvatthiyā samīpe adissamānarūpā ghosenti kandanti. Kiṃ kandantīti āha <hi rend="bold">‘‘pubbe dukkaṭamattano’’</hi>ti.</p>

<p rend="bodytext" n="749"><hi rend="paranum">749</hi><hi rend="dot">.</hi> Idāni <pb ed="M" n="0.0245" /> tesaṃ kandanassa kāraṇaṃ hetuto ca phalato ca vibhajitvā dassetuṃ <hi rend="bold">‘‘bahūsu vata santesū’’</hi>tiādi vuttaṃ.</p>

<p rend="bodytext">Tattha <hi rend="bold">bahūsu vata santesū</hi>ti anekesu dakkhiṇeyyesu vijjamānesu. <hi rend="bold">Deyyadhamme upaṭṭhite</hi>ti attano santake dātabbadeyyadhammepi samīpe ṭhite, labbhamāneti attho. <hi rend="bold">Parittaṃ sukhāvaha</hi>nti appamattakampi āyatiṃ sukhāvahaṃ puññaṃ katvā attānaṃ sotthiṃ nirupaddavaṃ kātuṃ nāsakkhimhā vatāti yojanā.</p>

<p rend="bodytext" n="750"><hi rend="paranum">750</hi><hi rend="dot">.</hi><hi rend="bold">Kiṃ tato pāpakaṃ assā</hi>ti tato pāpakaṃ lāmakaṃ nāma kiṃ aññaṃ assa siyā. <hi rend="bold">Yaṃ no rājakulā cutā</hi>ti yena pāpakammena mayaṃ rājakulato cutā idha pettivisayaṃ upapannā petesu nibbattā khuppipāsasamappitā vicarāmāti attho.</p>

<p rend="bodytext" n="751"><hi rend="paranum">751</hi><hi rend="dot">.</hi><hi rend="bold">Sāmino idha hutvānā</hi>ti idha imasmiṃ loke yasmiṃyeva ṭhāne pubbe sāmino hutvā vicaranti, tahiṃ tasmiṃyeva ṭhāne honti assāmino. <hi rend="bold">Manussā unnatonatā</hi>ti manussakāle sāmino <pb ed="V" n="0.0228" /> hutvā kālakatā kammavasena onatā <pb ed="P" n="0.0263" /> bhamanti khuppipāsāya, passa saṃsārapakatinti dasseti.</p>

<p rend="bodytext" n="752"><hi rend="paranum">752</hi><hi rend="dot">.</hi><hi rend="bold">Etamādīnavaṃ ñatvā, issaramadasambhava</hi>nti etaṃ issariyamadavasena sambhūtaṃ apāyūpapattisaṅkhātaṃ ādīnavaṃ dosaṃ ñatvā pahāya issariyamadaṃ puññappasuto hutvā. <hi rend="bold">Bhave saggagato naro</hi>ti saggaṃ devalokaṃ gatoyeva bhaveyya.</p>

<p rend="bodytext">Iti satthā tesaṃ petānaṃ pavattiṃ kathetvā tehi manussehi kataṃ dānaṃ tesaṃ petānaṃ uddisāpetvā sampattaparisāya ajjhāsayānurūpaṃ dhammaṃ desesi. Sā desanā mahājanassa sātthikā ahosīti.</p>

<p rend="centre">Kumārapetavatthuvaṇṇanā niṭṭhitā.</p>

<p rend="subhead">7. Rājaputtapetavatthuvaṇṇanā</p>

<p rend="bodytext"><hi rend="bold">Pubbe</hi><pb ed="M" n="0.0246" /><hi rend="bold">katānaṃ kammāna</hi>nti idaṃ satthā jetavane viharanto rājaputtapetaṃ ārabbha kathesi. Tattha yo so atīte kitavassa nāma rañño putto atīte paccekabuddhe aparajjhitvā bahūni vassasahassāni niraye paccitvā tasseva kammassa vipākāvasesena petesu uppanno. So idha ‘‘rājaputtapeto’’ti adhippeto. Tassa vatthu heṭṭhā sāṇavāsipetavatthumhi vitthārato āgatameva, tasmā tattha vuttanayeneva gahetabbaṃ. Satthā hi tadā therena attano ñātipetānaṃ pavattiyā kathitāya ‘‘na kevalaṃ tava ñātakāyeva, atha kho tvampi ito anantarātīte attabhāve peto hutvā mahādukkhaṃ anubhavī’’ti vatvā tena yācito –</p>

<p rend="hangnum" n="753"><hi rend="paranum">753</hi><hi rend="dot">.</hi></p>

<p rend="gatha1"> ‘‘Pubbe katānaṃ kammānaṃ, vipāko mathaye manaṃ;</p>

<p rend="gathalast">Rūpe sadde rase gandhe, phoṭṭhabbe ca manorame.</p>

<p rend="hangnum" n="754"><hi rend="paranum">754</hi><hi rend="dot">.</hi></p>

<p rend="gatha1"> ‘‘Iccaṃ gītaṃ ratiṃ khiḍḍaṃ, anubhutvā anappakaṃ;</p>

<p rend="gathalast">Uyyāne paricaritvā, pavisanto giribbajaṃ.</p>

<p rend="hangnum" n="755"><hi rend="paranum">755</hi><hi rend="dot">.</hi></p>

<p rend="gatha1"> ‘‘Isiṃ <pb ed="V" n="0.0229" /><pb ed="P" n="0.0264" /> sunettamaddakkhi, attadantaṃ samāhitaṃ;</p>

<p rend="gathalast">Appicchaṃ hirisampannaṃ, uñche pattagate rataṃ.</p>

<p rend="hangnum" n="756"><hi rend="paranum">756</hi><hi rend="dot">.</hi></p>

<p rend="gatha1"> ‘‘Hatthikkhandhato oruyha, laddhā bhanteti cābravi;</p>

<p rend="gathalast">Tassa pattaṃ gahetvāna, uccaṃ paggayha khattiyo.</p>

<p rend="hangnum" n="757"><hi rend="paranum">757</hi><hi rend="dot">.</hi></p>

<p rend="gatha1"> ‘‘Thaṇḍile pattaṃ bhinditvā, hasamāno apakkami;</p>

<p rend="gathalast">Rañño kitavassāhaṃ putto, kiṃ maṃ bhikkhu karissasi.</p>

<p rend="hangnum" n="758"><hi rend="paranum">758</hi><hi rend="dot">.</hi></p>

<p rend="gatha1"> ‘‘Tassa kammassa pharusassa, vipāko kaṭuko ahu;</p>

<p rend="gathalast">Yaṃ rājaputto vedesi, nirayamhi samappito.</p>

<p rend="hangnum" n="759"><hi rend="paranum">759</hi><hi rend="dot">.</hi></p>

<p rend="gatha1"> ‘‘Chaḷeva caturāsīti, vassāni nahutāni ca;</p>

<p rend="gathalast">Bhusaṃ dukkhaṃ nigacchittho, niraye katakibbiso.</p>

<p rend="hangnum" n="760"><hi rend="paranum">760</hi><hi rend="dot">.</hi></p>

<p rend="gatha1"> ‘‘Uttānopi <pb ed="M" n="0.0247" /> ca paccittha, nikujjo vāmadakkhiṇo;</p>

<p rend="gathalast">Uddhaṃpādo ṭhito ceva, ciraṃ bālo apaccatha.</p>

<p rend="hangnum" n="761"><hi rend="paranum">761</hi><hi rend="dot">.</hi></p>

<p rend="gatha1"> ‘‘Bahūni vassasahassāni, pūgāni nahutāni ca;</p>

<p rend="gathalast">Bhusaṃ dukkhaṃ nigacchittho, niraye katakibbiso.</p>

<p rend="hangnum" n="762"><hi rend="paranum">762</hi><hi rend="dot">.</hi></p>

<p rend="gatha1"> ‘‘Etādisaṃ kho kaṭukaṃ, appaduṭṭhappadosinaṃ;</p>

<p rend="bodytext">Paccanti pāpakammantā, isimāsajja subbataṃ.</p>

<p rend="hangnum" n="763"><hi rend="paranum">763</hi><hi rend="dot">.</hi></p>

<p rend="gatha1"> ‘‘So tattha bahuvassāni, vedayitvā bahuṃ dukhaṃ;</p>

<p rend="gathalast">Khuppipāsahato nāma, peto āsi tato cuto.</p>

<p rend="hangnum" n="764"><hi rend="paranum">764</hi><hi rend="dot">.</hi></p>

<p rend="gatha1"> ‘‘Etamādīnavaṃ ñatvā, issaramadasambhavaṃ;</p>

<p rend="gathalast">Pahāya issaramadaṃ, nivātamanuvattaye.</p>

<p rend="hangnum" n="765"><hi rend="paranum">765</hi><hi rend="dot">.</hi></p>

<p rend="gatha1"> ‘‘Diṭṭheva <pb ed="V" n="0.0230" /> dhamme pāsaṃso, yo buddhesu sagāravo;</p>

<p rend="gathalast">Kāyassa bhedā sappañño, saggaṃ so upapajjatī’’ti. –</p>

<p rend="unindented">Idaṃ petavatthuṃ kathesi.</p>

<p rend="bodytext" n="753"><hi rend="paranum">753</hi><hi rend="dot">.</hi> Tattha <hi rend="bold">pubbe katānaṃ kammānaṃ, vipāko mathaye mana</hi>nti purimāsu jātīsu katānaṃ akusalakammānaṃ phalaṃ uḷāraṃ hutvā uppajjamānaṃ andhabālānaṃ cittaṃ mathayeyya abhibhaveyya, paresaṃ anatthakaraṇamukhena attano atthaṃ uppādeyyāti adhippāyo.</p>

<p rend="bodytext">Idāni <pb ed="P" n="0.0265" /> taṃ cittamathanaṃ visayena saddhiṃ dassetuṃ <hi rend="bold">‘‘rūpe sadde’’</hi>tiādi vuttaṃ. Tattha <hi rend="bold">rūpe</hi>ti rūpahetu, yathicchitassa manāpiyassa rūpārammaṇassa paṭilābhanimittanti attho. <hi rend="bold">Sadde</hi>tiādīsupi eseva nayo.</p>

<p rend="bodytext" n="754"><hi rend="paranum">754</hi><hi rend="dot">.</hi> Evaṃ sādhāraṇato vuttamatthaṃ asādhāraṇato niyametvā dassento <hi rend="bold">‘‘naccaṃ gīta’’</hi>ntiādimāha. Tattha <hi rend="bold">rati</hi>nti kāmaratiṃ. <hi rend="bold">Khiḍḍa</hi>nti sahāyakādīhi keḷiṃ. <hi rend="bold">Giribbaja</hi>nti rājagahaṃ.</p>

<p rend="bodytext" n="755"><hi rend="paranum">755</hi><hi rend="dot">.</hi><hi rend="bold">Isi</hi>nti <pb ed="M" n="0.0248" /> asekkhānaṃ sīlakkhandhādīnaṃ esanaṭṭhena isiṃ. <hi rend="bold">Sunetta</hi>nti evaṃnāmakaṃ paccekabuddhaṃ. <hi rend="bold">Attadanta</hi>nti uttamena damathena damitacittaṃ. <hi rend="bold">Samāhita</hi>nti arahattaphalasamādhinā samāhitaṃ. <hi rend="bold">Uñche pattagate rata</hi>nti uñchena bhikkhācārena laddhe pattagate pattapariyāpanne āhāre rataṃ santuṭṭhaṃ.</p>

<p rend="bodytext" n="756"><hi rend="paranum">756</hi><hi rend="dot">.</hi><hi rend="bold">Laddhā, bhanteti cābravī</hi>ti ‘‘api, bhante, bhikkhā laddhā’’ti vissāsajananatthaṃ kathesi. <hi rend="bold">Uccaṃ paggayhā</hi>ti uccataraṃ katvā pattaṃ ukkhipitvā.</p>

<p rend="bodytext" n="757"><hi rend="paranum">757</hi><hi rend="dot">.</hi><hi rend="bold">Thaṇḍile pattaṃ bhinditvā</hi>ti kharakaṭhine bhūmippadese khipanto pattaṃ bhinditvā. <hi rend="bold">Apakkamī</hi>ti thokaṃ apasakki. Apasakkanto ca ‘‘akāraṇeneva andhabālo mahantaṃ anatthaṃ attano akāsī’’ti karuṇāyanavasena olokentaṃ paccekabuddhaṃ rājaputto āha <hi rend="bold">‘‘rañño kitavassāhaṃ putto, kiṃ maṃ bhikkhu karissasī’’</hi>ti.</p>

<p rend="bodytext" n="758"><hi rend="paranum">758</hi><hi rend="dot">.</hi><hi rend="bold">Pharusassā</hi>ti <pb ed="V" n="0.0231" /> dāruṇassa. <hi rend="bold">Kaṭuko</hi>ti aniṭṭho. <hi rend="bold">Ya</hi>nti yaṃ vipākaṃ. <hi rend="bold">Samappito</hi>ti allīno.</p>

<p rend="bodytext" n="759"><hi rend="paranum">759</hi><hi rend="dot">.</hi><hi rend="bold">Chaḷeva caturāsīti, vassāni nahutāni cā</hi>ti uttāno nipanno caturāsītivassasahassāni, nikujjo, vāmapassena, dakkhiṇapassena, uddhaṃpādo, olambiko, yathāṭhito cāti evaṃ cha caturāsītisahassāni vassāni honti. Tenāha –</p>

<p rend="hangnum" n="760"><hi rend="paranum">760</hi><hi rend="dot">.</hi></p>

<p rend="gatha1"> ‘‘Uttānopi ca paccittha, nikujjo vāmadakkhiṇo;</p>

<p rend="gathalast">Uddhaṃpādo ṭhito ceva, ciraṃ bālo apaccathā’’ti.</p>

<p rend="bodytext">Tāni <pb ed="P" n="0.0266" /> pana vassāni yasmā anekāni nahutāni honti, tasmā vuttaṃ <hi rend="bold">‘‘nahutānī’’</hi>ti. <hi rend="bold">Bhusaṃ dukkhaṃ nigacchittho</hi>ti ativiya dukkhaṃ pāpuṇi.</p>

<p rend="bodytext" n="761"><hi rend="paranum">761</hi><hi rend="dot">.</hi><hi rend="bold">Pūgānī</hi>ti vassasamūhe, idha purimagāthāya ca accantasaṃyoge upayogavacanaṃ daṭṭhabbaṃ.</p>

<p rend="bodytext" n="762"><hi rend="paranum">762</hi><hi rend="dot">.</hi><hi rend="bold">Etādisa</hi>nti evarūpaṃ. <hi rend="bold">Kaṭuka</hi>nti atidukkhaṃ, bhāvanapaṃsakaniddesoyaṃ ‘‘ekamantaṃ nisīdī’’tiādīsu viya. Appaduṭṭhappadosinaṃ isiṃ subbataṃ āsajja āsādetvā pāpakammantā puggalā evarūpaṃ kaṭukaṃ ativiya dukkhaṃ paccantīti yojanā.</p>

<p rend="bodytext" n="763"><hi rend="paranum">763</hi><hi rend="dot">.</hi><hi rend="bold">So</hi>ti <pb ed="M" n="0.0249" /> so rājaputtapeto. <hi rend="bold">Tatthā</hi>ti niraye. <hi rend="bold">Vedayitvā</hi>ti anubhavitvā. <hi rend="bold">Nāmā</hi>ti byattapākaṭabhāvena. <hi rend="bold">Tato cuto</hi>ti nirayato cuto. Sesaṃ vuttanayameva.</p>

<p rend="bodytext">Evaṃ bhagavā rājaputtapetakathāya tattha sannipatitaṃ mahājanaṃ saṃvejetvā upari saccāni pakāsesi. Saccapariyosāne bahū sotāpattiphalādīni sampāpuṇiṃsūti.</p>

<p rend="centre">Rājaputtapetavatthuvaṇṇanā niṭṭhitā.</p>

<p rend="subhead">8. Gūthakhādakapetavatthuvaṇṇanā</p>

<p rend="bodytext"><hi rend="bold">Gūthakūpato</hi><pb ed="V" n="0.0232" /><pb ed="P" n="0.0267" /><hi rend="bold">uggantvā</hi>ti idaṃ satthari jetavane viharante ekaṃ gūthakhādakapetaṃ ārambha vuttaṃ. Sāvatthiyā kira avidūre aññatarasmiṃ gāmake eko kuṭumbiko attano kulūpakaṃ bhikkhuṃ uddissa vihāraṃ kāresi. Tattha nānājanapadato bhikkhū āgantvā paṭivasiṃsu. Te disvā manussā pasannacittā paṇītena paccayena upaṭṭhahiṃsu. Kulūpako bhikkhu taṃ asahamāno issāpakato hutvā tesaṃ bhikkhūnaṃ dosaṃ vadanto kuṭumbikaṃ ujjhāpesi. Kuṭumbiko te bhikkhū kulūpakañca paribhavanto paribhāsi. Atha kulūpako kālaṃ katvā tasmiṃyeva vihāre vaccakuṭiyaṃ peto hutvā nibbatti, kuṭumbiko pana kālaṃ katvā tasseva upari peto hutvā nibbatti. Athāyasmā mahāmoggallāno taṃ disvā pucchanto –</p>

<p rend="hangnum" n="766"><hi rend="paranum">766</hi><hi rend="dot">.</hi></p>

<p rend="gatha1"> ‘‘Gūthakūpato uggantvā, ko na dīno patiṭṭhasi;</p>

<p rend="gathalast">Nissaṃsayaṃ pāpakammanto, kiṃ nu saddahase tuva’’nti. –</p>

<p rend="unindented">Gāthamāha. Taṃ sutvā peto –</p>

<p rend="hangnum" n="767"><hi rend="paranum">767</hi><hi rend="dot">.</hi></p>

<p rend="gatha1"> ‘‘Ahaṃ bhadante petomhi, duggato yamalokiko;</p>

<p rend="gathalast">Pāpakammaṃ karitvāna, petalokaṃ ito gato’’ti. –</p>

<p rend="unindented">Gāthāya <pb ed="M" n="0.0250" /> attānaṃ ācikkhi. Atha naṃ thero –</p>

<p rend="hangnum" n="768"><hi rend="paranum">768</hi><hi rend="dot">.</hi></p>

<p rend="gatha1"> ‘‘Kiṃ nu kāyena vācāya, manasā dukkaṭaṃ kataṃ;</p>

<p rend="gathalast">Kissakammavipākena, idaṃ dukkhaṃ nigacchasī’’ti. –</p>

<p rend="unindented">Gāthāya tena katakammaṃ pucchi. So peto –</p>

<p rend="hangnum" n="769"><hi rend="paranum">769</hi><hi rend="dot">.</hi></p>

<p rend="gatha1"> ‘‘Ahu āvāsiko mayhaṃ, issukī kulamaccharī;</p>

<p rend="gathalast">Ajjhāsito mayhaṃ ghare, kadariyo paribhāsako.</p>

<p rend="hangnum" n="770"><hi rend="paranum">770</hi><hi rend="dot">.</hi></p>

<p rend="gatha1"> ‘‘Tassāhaṃ <pb ed="V" n="0.0233" /> vacanaṃ sutvā, bhikkhavo paribhāsisaṃ;</p>

<p rend="gathalast">Tassakammavipākena, petalokaṃ ito gato’’ti. –</p>

<p rend="unindented">Dvīhi gāthāhi attanā katakammaṃ kathesi.</p>

<p rend="bodytext" n="769"><hi rend="paranum">769</hi><hi rend="dot">.</hi> Tattha <hi rend="bold">ahu āvāsiko mayha</hi>nti mayhaṃ āvāse mayā katavihāre eko bhikkhu āvāsiko nibaddhavasanako ahosi. <hi rend="bold">Ajjhāsito mayhaṃ ghare</hi>ti kulūpakabhāvena mama gehe taṇhābhinivesavasena abhiniviṭṭho.</p>

<p rend="bodytext" n="770"><hi rend="paranum">770</hi><hi rend="dot">.</hi><hi rend="bold">Tassā</hi>ti tassa kulūpakabhikkhussa. <hi rend="bold">Bhikkhavo</hi>ti bhikkhū. <hi rend="bold">Paribhāsisa</hi>nti akkosiṃ. <hi rend="bold">Petalokaṃ ito gato</hi>ti iminā ākārena petayoniṃ upagato petabhūto.</p>

<p rend="bodytext">Taṃ sutvā thero itarassa gatiṃ pucchanto –</p>

<p rend="hangnum" n="771"><hi rend="paranum">771</hi><hi rend="dot">.</hi></p>

<p rend="gatha1"> ‘‘Amitto mittavaṇṇena, yo te āsi kulūpako;</p>

<p rend="gathalast">Kāyassa bhedā duppañño, kiṃ nu pecca gatiṃ gato’’ti. –</p>

<p rend="unindented">Gāthamāha. Tattha <pb ed="P" n="0.0268" /><hi rend="bold">mittavaṇṇenā</hi>ti mittapaṭirūpena mittapaṭirūpatāya.</p>

<p rend="bodytext">Puna peto therassa tamatthaṃ ācikkhanto –</p>

<p rend="hangnum" n="772"><hi rend="paranum">772</hi><hi rend="dot">.</hi></p>

<p rend="gatha1"> ‘‘Tassevāhaṃ pāpakammassa, sīse tiṭṭhāmi matthake;</p>

<p rend="gathalast">So ca paravisayaṃ patto, mameva paricārako.</p>

<p rend="hangnum" n="773"><hi rend="paranum">773</hi><hi rend="dot">.</hi></p>

<p rend="gatha1"> ‘‘Yaṃ <pb ed="M" n="0.0251" /> bhadante hadantaññe, etaṃ me hoti bhojanaṃ;</p>

<p rend="gathalast">Ahañca kho yaṃ hadāmi, etaṃ so upajīvatī’’ti. – gāthādvayamāha;</p>

<p rend="bodytext" n="772"><hi rend="paranum">772</hi><hi rend="dot">.</hi> Tattha <hi rend="bold">tassevā</hi>ti tasseva mayhaṃ pubbe kulūpakabhikkhubhūtassa petassa. <hi rend="bold">Pāpakammassā</hi>ti pāpasamācārassa. <hi rend="bold">Sīse tiṭṭhāmi matthake</hi>ti sīse tiṭṭhāmi, tiṭṭhanto ca matthake eva <pb ed="V" n="0.0234" /> tiṭṭhāmi, na sīsappamāṇe ākāseti attho. <hi rend="bold">Paravisayaṃ patto</hi>ti manussalokaṃ upādāya paravisayabhūtaṃ pettivisayaṃ patto. <hi rend="bold">Mamevā</hi>ti mayhaṃ eva paricārako ahosīti vacanaseso.</p>

<p rend="bodytext" n="773"><hi rend="paranum">773</hi><hi rend="dot">.</hi><hi rend="bold">Yaṃ bhadante hadantaññe</hi>ti bhadante, ayya mahāmoggalāna, tassaṃ vaccakuṭiyaṃ yaṃ aññe uhadanti vaccaṃ ossajanti. <hi rend="bold">Etaṃ me hoti bhojana</hi>nti etaṃ vaccaṃ mayhaṃ divase divase bhojanaṃ hoti. <hi rend="bold">Yaṃ hadāmī</hi>ti taṃ pana vaccaṃ khāditvā yampahaṃ vaccaṃ karomi. <hi rend="bold">Etaṃ so upajīvatī</hi>ti etaṃ mama vaccaṃ so kulūpakapeto divase divase khādanavasena upajīvati, attabhāvaṃ yāpetīti attho.</p>

<p rend="bodytext">Tesu kuṭumbiko pesale bhikkhū ‘‘evaṃ āhāraparibhogato varaṃ tumhākaṃ gūthakhādana’’nti akkosi. Kulūpako pana kuṭumbikampi tathāvacane samādapetvā sayaṃ tathā akkosi, tenassa tatopi paṭikuṭṭhatarā jīvikā ahosi. Āyasmā <pb ed="P" n="0.0269" /> mahāmoggallāno taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā upavāde ādīnavaṃ dassetvā sampattaparisāya dhammaṃ desesi. Sā desanā mahājanassa sātthikā ahosīti.</p>

<p rend="centre">Gūthakhādakapetavatthuvaṇṇanā niṭṭhitā.</p>

<p rend="subhead">9. Gūthakhādakapetivatthuvaṇṇanā</p>

<p rend="bodytext" n="774-81"><hi rend="paranum">774-81</hi><hi rend="dot">.</hi><hi rend="bold">Gūthakūpato</hi><pb ed="M" n="0.0252" /><hi rend="bold">uggantvā</hi>ti idaṃ satthari jetavane viharante aññataraṃ gūthakhādakapetiṃ ārabbha vuttaṃ. Tassā vatthu anantaravatthusadisaṃ. Tattha upāsakena vihāro kāritoti upāsakassa vasena āgataṃ, idha pana upāsikāyāti ayameva viseso. Sesaṃ vatthusmiṃ gāthāsu ca apubbaṃ natthi.</p>

<p rend="centre">Gūthakhādakapetivatthuvaṇṇānā niṭṭhitā.</p>

<p rend="subhead">10. Gaṇapetavatthuvaṇṇanā</p>

<p rend="bodytext"><hi rend="bold">Naggā dubbaṇṇarūpātthā</hi>ti idaṃ satthari jetavane viharante sambahule pete ārabbha vuttaṃ. Sāvatthiyaṃ kira sambahulā manussā gaṇabhūtā assaddhā appasannā maccheramalapariyuṭṭhitacittā dānādisucaritavimukhā hutvā ciraṃ jīvitvā kāyassa bhedā nagarassa samīpe petayoniyaṃ nibbattiṃsu <pb ed="V" n="0.0235" />. Athekadivasaṃ āyasmā mahāmoggallāno sāvatthiyaṃ piṇḍāya gacchanto antarāmagge pete disvā –</p>

<p rend="hangnum" n="782"><hi rend="paranum">782</hi><hi rend="dot">.</hi></p>

<p rend="gatha1"> ‘‘Naggā dubbaṇarūpāttha, kisā dhamanisanthatā;</p>

<p rend="gathalast">Upphāsulikā kisikā, ke nu tumhettha mārisā’’ti. –</p>

<p rend="unindented">Gāthāya pucchi. Tattha <hi rend="bold">dubbaṇṇarūpātthā</hi>ti dubbaṇṇasarīrā hotha. <hi rend="bold">Ke nu tumhetthā</hi>ti tumhe ke nu nāma bhavatha. <hi rend="bold">Mārisā</hi>ti te attano sāruppavasena ālapati.</p>

<p rend="bodytext">Taṃ sutvā petā –</p>

<p rend="hangnum" n="783"><hi rend="paranum">783</hi><hi rend="dot">.</hi></p>

<p rend="gatha1"> ‘‘Mayaṃ <pb ed="P" n="0.0270" /> bhadante petamhā, duggatā yamalokikā;</p>

<p rend="gathalast">Pāpakammaṃ karitvāna, petalokaṃ ito gatā’’ti. –</p>

<p rend="unindented">Gāthāya attano petabhāvaṃ pakāsetvā puna therena –</p>

<p rend="hangnum" n="784"><hi rend="paranum">784</hi><hi rend="dot">.</hi></p>

<p rend="gatha1"> ‘‘Kiṃ nu kāyena vācāya, manasā dukkaṭaṃ kataṃ;</p>

<p rend="gathalast">Kissakammavipākena, petalokaṃ ito gatā’’ti. –</p>

<p rend="unindented">Gāthāya katakammaṃ pucchitā –</p>

<p rend="hangnum" n="785"><hi rend="paranum">785</hi><hi rend="dot">.</hi></p>

<p rend="gatha1"> ‘‘Anāvaṭesu <pb ed="M" n="0.0253" /> titthesu, vicinimhaddhamāsakaṃ;</p>

<p rend="gathalast">Santesu deyyadhammesu, dīpaṃ nākamha attano.</p>

<p rend="hangnum" n="786"><hi rend="paranum">786</hi><hi rend="dot">.</hi></p>

<p rend="gatha1"> ‘‘Nadiṃ upema tasitā, rittakā parivattati;</p>

<p rend="gathalast">Chāyaṃ upema uṇhesu, ātapo parivattati.</p>

<p rend="hangnum" n="787"><hi rend="paranum">787</hi><hi rend="dot">.</hi></p>

<p rend="gatha1"> ‘‘Aggivaṇṇo ca no vāto, ḍahanto upavāyati;</p>

<p rend="gathalast">Etañca bhante arahāma, aññañca pāpakaṃ tato.</p>

<p rend="hangnum" n="788"><hi rend="paranum">788</hi><hi rend="dot">.</hi></p>

<p rend="gatha1"> ‘‘Api <pb ed="V" n="0.0236" /> yojanāni gacchāma, chātā āhāragedhino;</p>

<p rend="gathalast">Aladdhāva nivattāma, aho no appapuññatā.</p>

<p rend="hangnum" n="789"><hi rend="paranum">789</hi><hi rend="dot">.</hi></p>

<p rend="gatha1"> ‘‘Chātā pamucchitā bhantā, bhūmiyaṃ paṭisumbhitā;</p>

<p rend="gathalast">Uttānā paṭikirāma, avakujjā patāmase.</p>

<p rend="hangnum" n="790"><hi rend="paranum">790</hi><hi rend="dot">.</hi></p>

<p rend="gatha1"> ‘‘Te ca tattheva patitā, bhūmiyaṃ paṭisumbhitā;</p>

<p rend="gathalast">Uraṃ sīsañca ghaṭṭema, aho no appapuññatā.</p>

<p rend="hangnum" n="791"><hi rend="paranum">791</hi><hi rend="dot">.</hi></p>

<p rend="gatha1"> ‘‘Etañca bhante arahāma, aññañca pāpakaṃ tato;</p>

<p rend="gathalast">Santesu deyyadhammesu, dīpaṃ nākamha attano.</p>

<p rend="hangnum" n="792"><hi rend="paranum">792</hi><hi rend="dot">.</hi></p>

<p rend="gatha1"> ‘‘Te hi nūna ito gantvā, yoniṃ laddhāna mānusiṃ;</p>

<p rend="gathalast">Vadaññū sīlasampannā, kāhāma kusalaṃ bahu’’nti. –</p>

<p rend="unindented">Attanā katakammaṃ kathesuṃ.</p>

<p rend="bodytext" n="788"><hi rend="paranum">788</hi><hi rend="dot">.</hi> Tattha <hi rend="bold">api yojanāni gacchāmā</hi>ti anekānipi yojanāni gacchāma. Kathaṃ? <hi rend="bold">Chātā āhāragedhino</hi>ti <pb ed="P" n="0.0271" />, cirakālaṃ jighacchāya jighacchitā āhāre giddhā abhigijjhantā hutvā, evaṃ gantvāpi kiñci āhāraṃ aladdhāyeva nivattāma. <hi rend="bold">Appapuññatā</hi>ti apuññatā akatakalyāṇatā.</p>

<p rend="bodytext" n="789"><hi rend="paranum">789</hi><hi rend="dot">.</hi><hi rend="bold">Uttānā</hi><pb ed="M" n="0.0254" /><hi rend="bold">paṭikirāmā</hi>ti kadāci uttānā hutvā vikiriyamānaṅgapaccaṅgā viya vattāma. <hi rend="bold">Avakujjā patāmase</hi>ti kadāci avakujjā hutvā patāma.</p>

<p rend="bodytext" n="790"><hi rend="paranum">790</hi><hi rend="dot">.</hi><hi rend="bold">Te cā</hi>ti te mayaṃ. <hi rend="bold">Uraṃ sīsañca ghaṭṭemā</hi>ti avakujjā hutvā patitā uṭṭhātuṃ asakkontā vedhantā vedanāppattā attano attano uraṃ sīsañca paṭighaṃsāma. Sesaṃ heṭṭhā vuttanayameva.</p>

<p rend="bodytext">Thero <pb ed="V" n="0.0237" /> taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Taṃ sutvā mahājano maccheramalaṃ pahāya dānādisucaritanirato ahosīti.</p>

<p rend="centre">Gaṇapetavatthuvaṇṇanā niṭṭhitā.</p>

<p rend="subhead">11. Pāṭaliputtapetavatthuvaṇṇanā</p>

<p rend="bodytext"><hi rend="bold">Diṭṭhā tayā nirayā tiracchānayonī</hi>ti idaṃ satthari jetavane viharante aññataraṃ vimānapetaṃ ārabbha vuttaṃ. Sāvatthivāsino kira pāṭaliputtavāsino ca bahū vāṇijā nāvāya suvaṇṇabhūmiṃ agamiṃsu. Tattheko upāsako ābādhiko mātugāme paṭibaddhacitto kālamakāsi. So katakusalopi devalokaṃ anupapajjitvā itthiyā paṭibaddhacittatāya samuddamajjhe vimānapeto hutvā nibbatti. Yassaṃ pana so paṭibaddhacitto, sā itthī suvaṇṇabhūmigāminiṃ nāvaṃ abhiruyha gacchati. Atha kho so peto taṃ itthiṃ gahetukāmo nāvāya gamanaṃ uparundhi. Atha vāṇijā ‘‘kena nu kho kāraṇena ayaṃ nāvā na <pb ed="P" n="0.0272" /> gacchatī’’ti vīmaṃsantā kāḷakaṇṇisalākaṃ vicāresuṃ. Amanussiddhiyā yāvatatiyaṃ tassā eva itthiyā pāpuṇi, yassaṃ so paṭibaddhacitto. Taṃ disvā vāṇijā veḷukalāpaṃ samudde otāretvā tassa upari taṃ itthiṃ otāresuṃ. Itthiyā otāritamattāya nāvā vegena suvaṇṇabhūmiṃ abhimukhā pāyāsi. Amanusso taṃ itthiṃ attano vimānaṃ āropetvā tāya saddhiṃ abhirami.</p>

<p rend="bodytext">Sā <pb ed="M" n="0.0255" /> ekaṃ saṃvaccharaṃ atikkamitvā nibbinnarūpā taṃ petaṃ yācantī āha – ‘‘ahaṃ idha vasantī mayhaṃ samparāyikaṃ atthaṃ kātuṃ na labhāmi, sādhu, mārisa, maṃ pāṭaliputtameva nehī’’ti. So tāya yācito –</p>

<p rend="hangnum" n="793"><hi rend="paranum">793</hi><hi rend="dot">.</hi></p>

<p rend="gatha1"> ‘‘Diṭṭhā tayā nirayā tiracchānayoni, petā asurā athavāpi mānusā devā;</p>

<p rend="gatha2">Sayamaddasa kammavipākamattano, nessāmi taṃ pāṭaliputtamakkhataṃ;</p>

<p rend="gathalast">Tattha gantvā kusalaṃ karohi kamma’’nti. –</p>

<p rend="unindented">Gāthamāha. Tattha <hi rend="bold">diṭṭhā tayā nirayā</hi>ti ekacce paccekanirayāpi tayā diṭṭhā. <hi rend="bold">Tiracchānayonī</hi>ti mahānubhāvā nāgasupaṇṇāditiracchānāpi diṭṭhā tayāti yojanā. <hi rend="bold">Petā</hi>ti khuppipāsādibhedā petā. <hi rend="bold">Asurā</hi>ti kālakañcikādibhedā asurā. <hi rend="bold">Devā</hi>ti ekacce cātumahārājikā devā. So kira <pb ed="V" n="0.0238" /> attano ānubhāvena antarantarā taṃ gahetvā paccekanirayādike dassento vicarati, tena evamāha. <hi rend="bold">Sayamaddasa kammavipākamattano</hi>ti nirayādike visesato gantvā passantī sayameva attanā katakammānaṃ vipākaṃ paccakkhato addasa adakkhi. <hi rend="bold">Nessāmi taṃ pāṭaliputtamakkhata</hi>nti idānāhaṃ taṃ akkhataṃ kenaci aparikkhataṃ manussarūpeneva pāṭaliputtaṃ nayissāmi. Tvaṃ pana <hi rend="bold">tattha gantvā kusalaṃ karohi kammaṃ,</hi> kammavipākassa paccakkhato diṭṭhattā yuttapayuttā puññaniratā hohīti attho.</p>

<p rend="bodytext">Atha <pb ed="P" n="0.0273" /> sā itthī tassa vacanaṃ sutvā attamanā –</p>

<p rend="hangnum" n="794"><hi rend="paranum">794</hi><hi rend="dot">.</hi></p>

<p rend="gatha1"> ‘‘Atthakāmosi me yakkha, hitakāmosi devate;</p>

<p rend="gathalast">Karomi tuyhaṃ vacanaṃ, tvaṃsi ācariyo mama.</p>

<p rend="hangnum" n="795"><hi rend="paranum">795</hi><hi rend="dot">.</hi></p>

<p rend="gatha1"> ‘‘Diṭṭhā mayā nirayā tiracchānayoni, petā asurā athavāpi mānusā devā;</p>

<p rend="gathalast">Sayamaddasaṃ kammavipākamattano, kāhāmi puññāni anappakānī’’ti. –</p>

<p rend="unindented">Gāthamāha.</p>

<p rend="bodytext">Atha <pb ed="M" n="0.0256" /> so peto taṃ itthiṃ gahetvā ākāsena gantvā pāṭaliputtanagarassa majjhe ṭhapetvā pakkāmi. Athassā ñātimittādayo taṃ disvā ‘‘mayaṃ pubbe samudde pakkhittā matāti assumha. Sā ayaṃ diṭṭhā vata, bho, sotthinā āgatā’’ti abhinandamānā samāgantvā tassā pavattiṃ pucchiṃsu. Sā tesaṃ ādito paṭṭhāya attanā diṭṭhaṃ anubhūtañca sabbaṃ kathesi. Sāvatthivāsinopi kho te vāṇijā anukkamena sāvatthiṃ upagatakāle satthu santikaṃ upasaṅkamitvā vanditvā ekamantaṃ nisinnā taṃ pavattiṃ bhagavato ārocesuṃ. Bhagavā tamatthaṃ aṭṭhuppattiṃ katvā catunnaṃ parisānaṃ dhammaṃ desesi. Taṃ sutvā mahājano saṃvegajāto dānādikusaladhammanirato ahosīti.</p>

<p rend="centre">Pāṭaliputtapetavatthuvaṇṇanā niṭṭhitā.</p>

<p rend="subhead">12. Ambavanapetavatthuvaṇṇanā</p>

<p rend="bodytext"><hi rend="bold">Ayañca te pokkharaṇī surammā</hi>ti idaṃ satthari sāvatthiyaṃ viharante ambapetaṃ ārabbha vuttaṃ <pb ed="V" n="0.0239" />. Sāvatthiyaṃ kira aññataro gahapati parikkhīṇabhogo ahosi. Tassa bhariyā kālamakāsi, ekā dhītāyeva hoti. So taṃ attano mittassa gehe ṭhapetvā iṇavasena gahitena kahāpaṇasatena bhaṇḍaṃ gahetvā satthena saddhiṃ vaṇijjāya gato, na cireneva mūlena saha udayabhūtāni pañca kahāpaṇasatāni labhitvā satthena saha paṭinivatti. Antarāmagge <pb ed="P" n="0.0274" /> corā pariyuṭṭhāya satthaṃ pāpuṇiṃsu, satthikā ito cito ca palāyiṃsu. So pana gahapati aññatarasmiṃ gacche kahāpaṇe nikkhipitvā avidūre nilīyi. Corā taṃ gahetvā jīvitā voropesuṃ. So dhanalobhena tattheva peto hutvā nibbatti.</p>

<p rend="bodytext">Vāṇijā sāvatthiṃ gantvā tassa dhītuyā taṃ pavattiṃ ārocesuṃ. Sā pitu maraṇena ājīvikābhayena ca ativiya sañjātadomanassā bāḷhaṃ paridevi. Atha naṃ so pitu sahāyo kuṭumbiko ‘‘yathā nāma kulālabhājanaṃ sabbaṃ bhedanapariyantaṃ, evameva sattānaṃ jīvitaṃ bhedanapariyantaṃ. Maraṇaṃ <pb ed="M" n="0.0257" /> nāma sabbasādhāraṇaṃ appaṭikārañca, tasmā mā tvaṃ pitari atibāḷhaṃ soci, mā paridevi, ahaṃ te pitā, tvaṃ mayhaṃ dhītā, ahaṃ tava pitu kiccaṃ karomi, tvaṃ pituno gehe viya imasmiṃ gehe avimanā abhiramassū’’ti vatvā samassāsesi. Sā tassa vacanena paṭippassaddhasokā pitari viya tasmiṃ sañjātagāravabahumānā attano kapaṇabhāvena tassa veyyāvaccakārinī hutvā vattamānā pitaraṃ uddissa matakiccaṃ kātukāmā yāguṃ pacitvā manosilāvaṇṇāni suparipakkāni madhurāni ambaphalāni kaṃsapātiyaṃ ṭhapetvā yāguṃ ambaphalāni ca dāsiyā gāhāpetvā vihāraṃ gantvā satthāraṃ vanditvā evamāha – ‘‘bhagavā mayhaṃ dakkhiṇāya paṭiggahaṇena anuggahaṃ karothā’’ti. Satthā mahākaruṇāya sañcoditamānaso tassā manorathaṃ pūrento nisajjākāraṃ dassesi. Sā haṭṭhatuṭṭhā paññattavarabuddhāsane attanā upanītaṃ suvisuddhavatthaṃ attharitvā adāsi, nisīdi bhagavā paññatte āsane.</p>

<p rend="bodytext">Atha <pb ed="V" n="0.0240" /> sā bhagavato yāguṃ upanāmesi, paṭiggahesi bhagavā yāguṃ. Atha saṅghaṃ uddissa bhikkhūnampi yāguṃ datvā puna dhotahatthā ambaphalāni bhagavato upanāmesi, bhagavā tāni paribhuñji. Sā bhagavantaṃ vanditvā evamāha <pb ed="P" n="0.0275" /> – ‘‘yā me, bhante, paccattharaṇayāguambaphaladānavasena pavattā dakkhiṇā, sā me pitaraṃ pāpuṇātū’’ti. Bhagavā ‘‘evaṃ hotū’’ti vatvā anumodanaṃ akāsi. Sā bhagavantaṃ vanditvā padakkhiṇaṃ katvā pakkāmi. Tāya dakkhiṇāya samuddiṭṭhamattāya so peto ambavanauyyānavimānakapparukkhapokkharaṇiyo mahatiñca dibbasampattiṃ paṭilabhi.</p>

<p rend="bodytext">Atha te vāṇijā aparena samayena vaṇijjāya gacchantā tameva maggaṃ paṭipannā pubbe vasitaṭṭhāne ekarattiṃ vāsaṃ kappesuṃ. Te disvā so vimānapeto uyyānavimānādīhi saddhiṃ tesaṃ attānaṃ dassesi. Te vāṇijā taṃ disvā tena laddhasampattiṃ pucchantā –</p>

<p rend="hangnum" n="796"><hi rend="paranum">796</hi><hi rend="dot">.</hi></p>

<p rend="gatha1"> ‘‘Ayañca te pokkharaṇī surammā, samā sutitthā ca mahodakā ca;</p>

<p rend="gathalast">Supupphitā bhamaragaṇānukiṇṇā, kathaṃ tayā laddhā ayaṃ manuññā.</p>

<p rend="hangnum" n="797"><hi rend="paranum">797</hi><hi rend="dot">.</hi></p>

<p rend="gatha1"> ‘‘Idañca <pb ed="M" n="0.0258" /> te ambavanaṃ surammaṃ, sabbotukaṃ dhārayate phalāni;</p>

<p rend="gathalast">Supupphitaṃ bhamaragaṇānukiṇṇaṃ, kathaṃ tayā laddhamidaṃ vimāna’’nti. –</p>

<p rend="unindented">Imā dve gāthā avocuṃ.</p>

<p rend="bodytext" n="796"><hi rend="paranum">796</hi><hi rend="dot">.</hi> Tattha <hi rend="bold">surammā</hi>ti suṭṭhu ramaṇīyā. <hi rend="bold">Samā</hi>ti samatalā. <hi rend="bold">Sutitthā</hi>ti ratanamayasopānatāya sundaratitthā. <hi rend="bold">Mahodakā</hi>ti bahujalā.</p>

<p rend="bodytext" n="797"><hi rend="paranum">797</hi><hi rend="dot">.</hi><hi rend="bold">Sabbotuka</hi>nti pupphūpagaphalūpagarukkhādīhi sabbesu utūsu sukhāvahaṃ. Tenāha <hi rend="bold">‘‘dhārayate phalānī’’</hi>ti. <hi rend="bold">Supupphita</hi>nti niccaṃ supupphitaṃ.</p>

<p rend="bodytext">Taṃ sutvā peto pokkharaṇiādīnaṃ paṭilābhakāraṇaṃ ācikkhanto –</p>

<p rend="hangnum" n="798"><hi rend="paranum">798</hi><hi rend="dot">.</hi></p>

<p rend="gatha1"> ‘‘Ambapakkaṃ dakaṃ yāgu, sītacchāyā manoramā;</p>

<p rend="gathalast">Dhītāya dinnadānena, tena me idha labbhatī’’ti. –</p>

<p rend="unindented">Gāthamāha. Tattha <pb ed="P" n="0.0276" /><hi rend="bold">tena me idha labbhatī</hi>ti yaṃ taṃ bhagavato bhikkhūnañca ambapakkaṃ udakaṃ yāguñca mamaṃ uddissa dentiyā mayhaṃ dhītāya dinnaṃ dānaṃ, tena me dhītāya dinnadānena idha imasmiṃ dibbe ambavane sabbotukaṃ ambapakkaṃ, imissā dibbāya manuññāya pokkharaṇiyā dibbaṃ udakaṃ, yāguyā attharaṇassa ca dānena uyyānavimānakapparukkhādīsu sītacchāyā manoramā idha labbhati, samijjhatīti attho.</p>

<p rend="bodytext">Evañca <pb ed="V" n="0.0241" /> pana vatvā so peto te vāṇije netvā tāni pañca kahāpaṇasatāni dassetvā ‘‘ito upaḍḍhaṃ tumhe gaṇhatha, upaḍḍhaṃ mayā gahitaṃ iṇaṃ sodhetvā sukhena jīvatūti mayhaṃ dhītāya dethā’’ti āha. Vāṇijā anukkamena sāvatthiṃ patvā tassa dhītāya kathetvā tena attano dinnabhāgampi tassā eva adaṃsu. Sā kahāpaṇasataṃ dhanikānaṃ datvā itaraṃ attano pitu sahāyassa tassa kuṭumbikassa datvā sayaṃ veyyāvaccaṃ karonti nivasati. So ‘‘idaṃ sabbaṃ tuyhaṃyeva hotū’’ti <pb ed="M" n="0.0259" /> tassāyeva paṭidatvā taṃ attano jeṭṭhaputtassa gharasāminiṃ akāsi.</p>

<p rend="bodytext">Sā gacchante kāle ekaṃ puttaṃ labhitvā taṃ upalālentī –</p>

<p rend="hangnum" n="799"><hi rend="paranum">799</hi><hi rend="dot">.</hi></p>

<p rend="gatha1"> ‘‘Sandiṭṭhikaṃ kammaṃ evaṃ passatha, dānassa damassa saṃyamassa vipākaṃ;</p>

<p rend="gathalast">Dāsī ahaṃ ayyakulesu hutvā, suṇisā homi agārassa issarā’’ti. –</p>

<p rend="unindented">Imaṃ gāthaṃ vadati.</p>

<p rend="bodytext">Athekadivasaṃ satthā tassā ñāṇaparipākaṃ oloketvā obhāsaṃ pharitvā sammukhe ṭhito viya attānaṃ dassetvā –</p>

<p rend="gatha1">‘‘Asātaṃ sātarūpena, piyarūpena appiyaṃ;</p>

<p rend="gathalast">Dukkhaṃ sukhassa rūpena, pamattaṃ ativattatī’’ti. (udā. 18; jā. 1.1.100) –</p>

<p rend="unindented">Imaṃ gāthamāha. Sā gāthāpariyosāne sotāpattiphale patiṭṭhitā. Sā dutiyadivase buddhappamukhassa bhikkhusaṅghassa <pb ed="P" n="0.0277" /> dānaṃ datvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.</p>

<p rend="centre">Ambavanapetavatthuvaṇṇanā niṭṭhitā.</p>

<p rend="subhead">13. Akkharukkhapetavatthuvaṇṇanā</p>

<p rend="bodytext"><hi rend="bold">Yaṃ dadāti na taṃ hotī</hi>ti idaṃ akkhadāyakapetavatthu. Tassa kā uppatti? Bhagavati sāvatthiyaṃ <pb ed="V" n="0.0242" /> viharante aññataro sāvatthivāsī upāsako sakaṭehi bhaṇḍassa pūretvā vaṇijjāya videsaṃ gantvā tattha attano bhaṇḍaṃ vikkiṇitvā paṭibhaṇḍaṃ sakaṭesu āropetvā sāvatthiṃ uddissa maggaṃ paṭipajji. Tassa maggaṃ gacchantassa aṭaviyaṃ ekassa sakaṭassa akkho bhijji. Atha aññataro puriso rukkhagahaṇatthaṃ kuṭhāripharasuṃ gāhāpetvā attano gāmato nikkhamitvā araññe vicaranto taṃ ṭhānaṃ patvā <pb ed="M" n="0.0260" /> taṃ upāsakaṃ akkhabhañjanena domanassappattaṃ disvā ‘‘ayaṃ vāṇijo akkhabhañjanena aṭaviyaṃ kilamatī’’ti anukampaṃ upādāya rukkhadaṇḍaṃ chinditvā daḷhaṃ akkhaṃ katvā sakaṭe yojetvā adāsi.</p>

<p rend="bodytext">So aparena samayena kālaṃ katvā tasmiṃyeva aṭavipadese bhummadevatā hutvā nibbatto. Attano kammaṃ paccavekkhitvā rattiyaṃ tassa upāsakassa gehaṃ gantvā gehadvāre ṭhatvā –</p>

<p rend="hangnum" n="800"><hi rend="paranum">800</hi><hi rend="dot">.</hi></p>

<p rend="gatha1"> ‘‘Yaṃ dadāti na taṃ hoti, detheva dānaṃ datvā ubhayaṃ tarati;</p>

<p rend="gathalast">Ubhayaṃ tena dānena gacchati, jāgaratha mā pamajjathā’’ti. –</p>

<p rend="unindented">Gāthamāha. Tattha <hi rend="bold">yaṃ dadāti na taṃ hotī</hi>ti yaṃ deyyadhammaṃ dāyako deti, na tadeva paraloke tassa dānassa phalabhāvena hoti, atha kho aññaṃ bahuṃ iṭṭhaṃ kantaṃ phalaṃ hotiyeva. Tasmā <hi rend="bold">detheva dāna</hi>nti yathā tathā dānaṃ detha eva. Tattha kāraṇamāha <hi rend="bold">‘‘datvā ubhayaṃ taratī’’</hi>ti <pb ed="P" n="0.0278" />, dānaṃ datvā diṭṭhadhammikampi samparāyikampi dukkhaṃ anatthañca atikkamati. <hi rend="bold">Ubhayaṃ tena dānena gacchatī</hi>ti diṭṭhadhammikaṃ samparāyikañcāti ubhayampi sukhaṃ tena dānena upagacchati pāpuṇāti, attano paresañca hitasukhavasenāpi ayamattho yojetabbo. <hi rend="bold">Jāgaratha mā pamajjathā</hi>ti evaṃ ubhayānatthanivāraṇaṃ ubhayahitasādhanaṃ dānaṃ sampādetuṃ jāgaratha, dānūpakaraṇāni sajjetvā tattha ca appamattā hothāti attho. Ādaradassanatthaṃ cettha āmeḍitavasena vuttaṃ.</p>

<p rend="bodytext">Vāṇijo attano kiccaṃ tīretvā paṭinivattitvā anukkamena sāvatthiṃ patvā dutiyadivase satthāraṃ upasaṅkamitvā vanditvā ekamantaṃ nisinno taṃ pavattiṃ bhagavato ārocesi. Satthā tamatthaṃ aṭṭhuppattiṃ katvā sampattaparisāya dhammaṃ desesi. Sā desanā mahājanassa sātthikā ahosīti.</p>

<p rend="centre">Akkharukkhapetavatthuvaṇṇanā niṭṭhitā.</p>

<p rend="subhead">14. Bhogasaṃharaṇapetivatthuvaṇṇanā</p>

<p rend="bodytext"><hi rend="bold">Mayaṃ</hi><pb ed="M" n="0.0261" /><pb ed="V" n="0.0243" /><hi rend="bold">bhoge saṃharimhā</hi>ti idaṃ bhogasaṃharaṇapetivatthu. Tassa kā uppatti? Bhagavati veḷuvane viharante rājagahe kira catasso itthiyo mānakūṭādivasena sappimadhuteladhaññādīhi vohāraṃ katvā ayoniso bhoge saṃharitvā jīvanti. Tā kāyassa bhedā paraṃ maraṇā bahinagare parikhāpiṭṭhe petiyo hutvā nibbattiṃsu. Tā rattiyaṃ dukkhābhibhūtā –</p>

<p rend="hangnum" n="801"><hi rend="paranum">801</hi><hi rend="dot">.</hi></p>

<p rend="gatha1"> ‘‘Mayaṃ bhoge saṃharimhā, samena visamena ca;</p>

<p rend="gathalast">Te aññe paribhuñjanti, mayaṃ dukkhassa bhāginī’’ti. –</p>

<p rend="unindented">Vippalapantiyo bheravena mahāsaddena viraviṃsu. Manussā taṃ sutvā bhītatasitā vibhātāya rattiyā buddhappamukhassa bhikkhusaṅghassa mahādānaṃ sajjetvā satthāraṃ bhikkhusaṅghañca nimantetvā paṇītena khādanīyena bhojanīyena parivisitvā bhagavantaṃ bhuttāviṃ onītapattapāṇiṃ upanisīditvā taṃ pavattiṃ nivedesuṃ. Bhagavā ‘‘upāsakā tena <pb ed="P" n="0.0279" /> vo saddena koci antarāyo natthi, catasso pana petiyo dukkhābhibhūtā attanā dukkaṭaṃ kammaṃ kathetvā paridevanavasena vissarena viravantiyo –</p>

<p rend="gatha1">‘‘Mayaṃ bhoge saṃharimhā, samena visamena ca;</p>

<p rend="gathalast">Te aññe paribhuñjanti, mayaṃ dukkhassa bhāginī’’ti. –</p>

<p rend="unindented">Imaṃ gāthamāhaṃsūti avoca.</p>

<p rend="bodytext">Tattha <hi rend="bold">bhoge</hi>ti paribhuñjitabbaṭṭhena ‘‘bhogā’’ti laddhanāme vatthābharaṇādike vittūpakaraṇavisese. <hi rend="bold">Saṃharimhā</hi>ti maccheramalena pariyādinnacittā kassaci kiñci adatvā sañcinimha. <hi rend="bold">Samena visamena cā</hi>ti ñāyena ca aññāyena ca, ñāyapatirūpakena vā aññāyena te bhoge amhehi saṃharite idāni aññe paribhuñjanti. <hi rend="bold">Mayaṃ dukkhassa bhāginī</hi>ti mayaṃ pana kassacipi sucaritassa akatattā duccaritassa ca katattā etarahi petayonipariyāpannassa mahato dukkhassa bhāginiyo bhavāma, mahādukkhaṃ anubhavāmāti attho.</p>

<p rend="bodytext">Evaṃ <pb ed="M" n="0.0262" /><pb ed="V" n="0.0244" /> bhagavā tāhi petīhi vuttaṃ gāthaṃ vatvā tāsaṃ pavattiṃ kathetvā taṃ aṭṭhuppattiṃ katvā sampattaparisāya dhammaṃ desetvā upari saccāni pakāsesi, saccapariyosāne bahū sotāpattiphalādīni pāpuṇiṃsūti.</p>

<p rend="centre">Bhogasaṃharaṇapetivatthuvaṇṇanā niṭṭhitā.</p>

<p rend="subhead">15. Seṭṭhiputtapetavatthuvaṇṇanā</p>

<p rend="bodytext"><hi rend="bold">Saṭṭhivassasahassānī</hi>ti idaṃ seṭṭhiputtapetavatthu. Tassa kā uppatti? Bhagavā sāvatthiyaṃ viharati jetavane. Tena kho pana samayena rājā pasenadi kosalo alaṅkatappaṭiyatto hatthikkhandhavaragato mahatiyā rājiddhiyā mahantena rājānubhāvena nagaraṃ anusañcaranto aññatarasmiṃ gehe uparipāsāde vātapānaṃ vivaritvā taṃ rājavibhūtiṃ olokentiṃ rūpasampattiyā devaccharāpaṭibhāgaṃ ekaṃ itthiṃ disvā adiṭṭhapubbe ārammaṇe sahasā samuppannena kilesasamudācārena pariyuṭṭhitacitto satipi kularūpācārādiguṇavisesasampanne <pb ed="P" n="0.0280" /> antepurajane sabhāvalahukassa pana duddamassa cittassa vasena tassaṃ itthiyaṃ paṭibaddhamānaso hutvā pacchāsane nisinnassa purisassa ‘‘imaṃ pāsādaṃ imañca itthiṃ upadhārehī’’ti saññaṃ datvā rājagehaṃ paviṭṭho. Aññaṃ sabbaṃ ambasakkarapetavatthumhi āgatanayeneva veditabbaṃ.</p>

<p rend="bodytext">Ayaṃ pana viseso – idha puriso sūriye anatthaṅgateyeva āgantvā nagaradvāre thakite attanā ānītaṃ aruṇavaṇṇamattikaṃ uppalāni ca nagaradvārakavāṭe laggetvā nipajjituṃ jetavanaṃ agamāsi. Rājā pana sirisayane vāsūpagato majjhimayāme sa-iti na-iti du-iti so-iti ca imāni cattāri akkharāni mahatā kaṇṭhena uccāritāni viya vissaravasena assosi. Tāni kira atīte kāle sāvatthivāsīhi catūhi seṭṭhiputtehi bhogamadamattehi yobbanakāle pāradārikakammavasena bahuṃ apuññaṃ pasavetvā aparabhāge kālaṃ katvā tasseva nagarassa samīpe lohakumbhiyaṃ nibbattitvā paccamānehi lohakumbhiyā mukhavaṭṭiṃ patvā ekekaṃ gāthaṃ vatthukāmehi uccāritānaṃ tāsaṃ gāthānaṃ ādiakkharāni <pb ed="M" n="0.0263" />, te paṭhamakkharameva vatvā vedanāppattā hutvā lohakumbhiṃ otariṃsu.</p>

<p rend="bodytext">Rājā pana taṃ saddaṃ sutvā bhītatasito saṃviggo lomahaṭṭhajāto taṃ rattāvasesaṃ dukkhena vītināmetvā vibhātāya rattiyā purohitaṃ pakkosāpetvā taṃ pavattiṃ kathesi. Purohito rājānaṃ <pb ed="V" n="0.0245" /> bhītatasitaṃ ñatvā lābhagiddho ‘‘uppanno kho ayaṃ mayhaṃ brāhmaṇānañca lābhuppādanupāyo’’ti cintetvā ‘‘mahārāja, mahā vatāyaṃ upaddavo uppanno, sabbacatukkaṃ yaññaṃ yajāhī’’ti āha. Rājā tassa vacanaṃ sutvā amacce āṇāpesi ‘‘sabbacatukkayaññassa upakaraṇāni sajjethā’’ti. Taṃ sutvā mallikā devī rājānaṃ evamāha – ‘‘kasmā, mahārāja, brāhmaṇassa vacanaṃ sutvā anekapāṇavadhahiṃsanakakiccaṃ kātukāmosi, nanu sabbattha appaṭihatañāṇacāro bhagavā pucchitabbo? Yathā <pb ed="P" n="0.0281" /> ca te bhagavā byākarissati, tathā paṭipajjitabba’’nti. Rājā tassā vacanaṃ sutvā satthu santikaṃ gantvā taṃ pavattiṃ bhagavato ārocesi. Bhagavā ‘‘na, mahārāja, tatonidānaṃ tuyhaṃ koci antarāyo’’ti vatvā ādito paṭṭhāya tesaṃ lohakumbhiniraye nibbattasattānaṃ pavattiṃ kathetvā tehi paccekaṃ uccāretuṃ āraddhagāthāyo –</p>

<p rend="hangnum" n="802"><hi rend="paranum">802</hi><hi rend="dot">.</hi></p>

<p rend="gatha1"> ‘‘Saṭṭhivassasahassāni, paripuṇṇāni sabbaso;</p>

<p rend="gathalast">Niraye paccamānānaṃ, kadā anto bhavissati.</p>

<p rend="hangnum" n="803"><hi rend="paranum">803</hi><hi rend="dot">.</hi></p>

<p rend="gatha1"> ‘‘Natthi anto kuto anto, na anto paṭidissati;</p>

<p rend="gathalast">Tathā hi pakataṃ pāpaṃ, tuyhaṃ mayhañca mārisā.</p>

<p rend="hangnum" n="804"><hi rend="paranum">804</hi><hi rend="dot">.</hi></p>

<p rend="gatha1"> ‘‘Dujjīvitamajīvimha, ye sante na dadamhase;</p>

<p rend="gathalast">Santesu deyyadhammesu, dīpaṃ nākamha attano.</p>

<p rend="hangnum" n="805"><hi rend="paranum">805</hi><hi rend="dot">.</hi></p>

<p rend="gatha1"> ‘‘Sohaṃ nūna ito gantvā, yoniṃ laddhāna mānusiṃ;</p>

<p rend="gathalast">Vadaññū sīlasampanno, kāhāmi kusalaṃ bahu’’nti. –</p>

<p rend="unindented">Paripuṇṇaṃ katvā kathesi.</p>

<p rend="bodytext" n="802"><hi rend="paranum">802</hi><hi rend="dot">.</hi> Tattha <pb ed="M" n="0.0264" /><hi rend="bold">saṭṭhivassasahassānī</hi>ti vassānaṃ saṭṭhisahassāni. Tasmiṃ kira lohakumbhiniraye nibbattasatto adho ogacchanto tiṃsāya vassasahassehi heṭṭhimatalaṃ pāpuṇāti, tato uddhaṃ uggacchantopi tiṃsāya eva vassasahassehi mukhavaṭṭipadesaṃ pāpuṇāti, tāya saññāya so ‘‘saṭṭhivassasahassāni, paripuṇṇāni sabbaso’’ti gāthaṃ vattukāmo sa-iti vatvā adhimattavedanāppatto <pb ed="V" n="0.0246" /> hutvā adhomukho pati. Bhagavā pana taṃ rañño paripuṇṇaṃ katvā kathesi. Esa nayo sesagāthāsupi. Tattha <hi rend="bold">kadā anto bhavissatī</hi>ti lohakumbhiniraye paccamānānaṃ amhākaṃ kadā nu kho imassa dukkhassa anto pariyosānaṃ bhavissati.</p>

<p rend="bodytext" n="803"><hi rend="paranum">803</hi><hi rend="dot">.</hi><hi rend="bold">Tathā hī</hi>ti yathā tuyhaṃ mayhañca imassa dukkhassa natthi anto, na anto paṭidissati, tathā tena pakārena pāpakaṃ kammaṃ pakataṃ tayā mayā cāti vibhattiṃ vipariṇāmetvā vattabbaṃ.</p>

<p rend="bodytext" n="804"><hi rend="paranum">804</hi><hi rend="dot">.</hi><hi rend="bold">Dujjīvita</hi>nti viññūhi garahitabbaṃ jīvitaṃ. <hi rend="bold">Ye sante</hi>ti ye mayaṃ sante vijjamāne deyyadhamme. <hi rend="bold">Na dadamhase</hi>ti <pb ed="P" n="0.0282" /> na adamha. Vuttamevatthaṃ pākaṭataraṃ kātuṃ <hi rend="bold">‘‘santesu deyyadhammesu, dīpaṃ nākamha attano’’</hi>ti vuttaṃ.</p>

<p rend="bodytext" n="805"><hi rend="paranum">805</hi><hi rend="dot">.</hi><hi rend="bold">Soha</hi>nti so ahaṃ. <hi rend="bold">Nūnā</hi>ti parivitakke nipāto. <hi rend="bold">Ito</hi>ti imasmā lohakumbhinirayā. <hi rend="bold">Gantvā</hi>ti apagantvā. <hi rend="bold">Yoniṃ laddhāna mānusi</hi>nti manussayoniṃ manussattabhāvaṃ labhitvā. <hi rend="bold">Vadaññū</hi>ti pariccāgasīlo, yācakānaṃ vā vacanaññū. <hi rend="bold">Sīlasampanno</hi>ti sīlācārasampanno. <hi rend="bold">Kāhāmi kusalaṃ bahu</hi>nti pubbe viya pamādaṃ anāpajjitvā bahuṃ pahūtaṃ kusalaṃ puññakammaṃ karissāmi, upacinissāmīti attho.</p>

<p rend="bodytext">Satthā imā gāthāyo vatvā vitthārena dhammaṃ desesi, desanāpariyosāne mattikārattuppalahārako puriso sotāpattiphale patiṭṭhahi. Rājā sañjātasaṃvego parapariggahe abhijjhaṃ pahāya sadārasantuṭṭho ahosīti.</p>

<p rend="centre">Seṭṭhiputtapetavatthuvaṇṇanā niṭṭhitā.</p>

<p rend="subhead">16. Saṭṭhikūṭapetavatthuvaṇṇanā</p>

<p rend="bodytext"><hi rend="bold">Kiṃ</hi><pb ed="M" n="0.0265" /><hi rend="bold">nu ummattarūpovā</hi>ti idaṃ satthari veḷuvane viharante aññataraṃ petaṃ ārabbha vuttaṃ. Atīte kira bārāṇasinagare aññataro pīṭhasappī sālittakapayoge kusalo, tahiṃ sakkharakhipanasippe nipphattiṃ gato nagaradvāre nigrodharukkhamūle nisīditvā sakkharapahārehi hatthiassamanussarathakūṭāgāradhajapuṇṇaghaṭādirūpāni nigrodhapattesu dasseti. Nagaradārakā attano kīḷanatthāya <pb ed="V" n="0.0247" /> māyakaḍḍhamāsakādīni datvā yathāruci tāni sippāni kārāpenti.</p>

<p rend="bodytext">Athekadivasaṃ bārāṇasirājā nagarato nikkhamitvā taṃ nigrodhamūlaṃ upagato nigrodhapattesu hatthirūpādivasena nānāvidharūpavibhattiyo appitā disvā manusse pucchi – ‘‘kena nu kho imesu nigrodhapattesu evaṃ nānāvidharūpavibhattiyo katā’’ti? Manussā taṃ pīṭhasappiṃ dassesuṃ ‘‘deva, iminā katā’’ti <pb ed="P" n="0.0283" />. Rājā taṃ pakkosāpetvā evamāha – ‘‘sakkā nu kho, bhaṇe, mayā dassitassa ekassa purisassa kathentassa ajānantasseva kucchiyaṃ ajalaṇḍikāhi pūretu’’nti? ‘‘Sakkā, devā’’ti. Rājā taṃ attano rājabhavanaṃ netvā bahubhāṇike purohite nibbinnarūpo purohitaṃ pakkosāpetvā tena saha vivitte okāse sāṇipākāraparikkhitte nisīditvā mantayamāno pīṭhasappiṃ pakkosāpesi. Pīṭhasappī nāḷimattā ajalaṇḍikā ādāyāgantvā rañño ākāraṃ ñatvā purohitābhimukho nisinno tena mukhe vivaṭe sāṇipākāravivarena ekekaṃ ajalaṇḍikaṃ tassa galamūle patiṭṭhāpesi. So lajjāya uggilituṃ asakkonto sabbā ajjhohari. Atha naṃ rājā ajalaṇḍikāhi pūritodaraṃ vissajji – ‘‘gaccha, brāhmaṇa, laddhaṃ tayā bahubhāṇitāya phalaṃ, maddanaphalapiyaṅgutacādīhi abhisaṅkhataṃ pānakaṃ pivitvā ucchaḍḍehi, evaṃ te sotthi bhavissatī’’ti. Tassa ca pīṭhasappissa tena kammena attamano hutvā cuddasa gāme adāsi. So gāme labhitvā attānaṃ sukhento pīṇento parijanampi sukhento pīṇento samaṇabrāhmaṇādīnaṃ yathārahaṃ kiñci dento diṭṭhadhammikaṃ samparāyikañca atthaṃ ahāpento sukheneva jīvati, attano santikaṃ upagatānaṃ sippaṃ sikkhantānaṃ bhattavetanaṃ deti.</p>

<p rend="bodytext">Atheko <pb ed="M" n="0.0266" /> puriso tassa santikaṃ upagantvā evamāha – ‘‘sādhu, ācariya, mampi etaṃ sippaṃ sikkhāpehi, mayhaṃ pana alaṃ bhattavetanenā’’ti. So taṃ purisaṃ taṃ sippaṃ sikkhāpesi. So sikkhitasippo sippaṃ vīmaṃsitukāmo gantvā gaṅgātīre nisinnassa sunettassa nāma paccekabuddhassa sakkharābhighātena sīsaṃ bhindi. Paccekabuddho tattheva gaṅgātīre parinibbāyi. Manussā <pb ed="P" n="0.0284" /> taṃ pavattiṃ sutvā taṃ purisaṃ tattheva leḍḍudaṇḍādīhi paharitvā jīvitā voropesuṃ. So kālakato avīcimahāniraye nibbattitvā bahūni vassasahassāni niraye paccitvā tasseva kammassa vipākāvasesena imasmiṃ buddhuppāde rājagahanagarassa avidūre peto hutvā nibbatti. Tassa kammassa sarikkhakena vipākena bhavitabbanti kammavegukkhittāni pubbaṇhasamayaṃ majjhanhikasamayaṃ sāyanhasamayañca saṭṭhi ayokūṭasahassāni matthake nipatanti. So chinnabhinnasīso <pb ed="V" n="0.0248" /> adhimattavedanāppatto bhūmiyaṃ nipatati, ayokūṭesu pana apagatamattesu paṭipākatikasiro tiṭṭhati.</p>

<p rend="bodytext">Athekadivasaṃ āyasmā mahāmoggallāno gijjhakūṭapabbatā otaranto taṃ disvā –</p>

<p rend="hangnum" n="806"><hi rend="paranum">806</hi><hi rend="dot">.</hi></p>

<p rend="gatha1"> ‘‘Kiṃ nu ummattarūpova, migo bhantova dhāvasi;</p>

<p rend="gathalast">Nissaṃsayaṃ pāpakammanto, kiṃ nu saddāyase tuva’’nti. –</p>

<p rend="unindented">Imāya gāthāya paṭipucchi. Tattha <hi rend="bold">ummattarūpovā</hi>ti ummattakasabhāvo viya ummādappatto viya. <hi rend="bold">Migo bhantova dhāvasī</hi>ti bhantamigo viya ito cito ca dhāvasi. So hi tesu ayokūṭesu nipatantesu parittāṇaṃ apassanto ‘‘na siyā nu kho evaṃ pahāro’’ti itopi ettopi palāyati. Te pana kammavegukkhittā yattha katthaci ṭhitassa matthakeyeva nipatanti. <hi rend="bold">Kiṃ nu saddāyase tuva</hi>nti kiṃ nu kho tuvaṃ saddaṃ karosi, ativiya vissaraṃ karonto vicarasi.</p>

<p rend="bodytext">Taṃ sutvā peto –</p>

<p rend="hangnum" n="807"><hi rend="paranum">807</hi><hi rend="dot">.</hi></p>

<p rend="gatha1"> ‘‘Ahaṃ bhadante petomhi, duggato yamalokiko;</p>

<p rend="gathalast">Pāpakammaṃ karitvāna, petalokaṃ ito gato.</p>

<p rend="hangnum" n="808"><hi rend="paranum">808</hi><hi rend="dot">.</hi></p>

<p rend="gatha1"> ‘‘Saṭṭhi <pb ed="M" n="0.0267" /><pb ed="P" n="0.0285" /> kūṭasahassāni, paripuṇṇāni sabbaso;</p>

<p rend="gathalast">Sīse mayhaṃ nipatanti, te bhindanti ca matthaka’’nti. –</p>

<p rend="unindented">Dvīhi gāthāhi paṭivacanaṃ adāsi. Tattha <hi rend="bold">saṭṭhi kūṭasahassānī</hi>ti saṭṭhimattāni ayokūṭasahassāni. <hi rend="bold">Paripuṇṇānī</hi>ti anūnāni. <hi rend="bold">Sabbaso</hi>ti sabbabhāgato. Tassa kira saṭṭhiyā ayokūṭasahassānaṃ patanappahonakaṃ mahantaṃ pabbatakūṭappamāṇaṃ sīsaṃ nibbatti. Taṃ tassa vālaggakoṭinitudanamattampi ṭhānaṃ asesetvā tāni kūṭāni patantāni matthakaṃ bhindanti, tena so aṭṭassaraṃ karoti. Tena vuttaṃ <hi rend="bold">‘‘sabbaso sīse mayhaṃ nipatanti, te bhindanti ca matthaka’’</hi>nti.</p>

<p rend="bodytext">Atha <pb ed="V" n="0.0249" /> naṃ thero katakammaṃ pucchanto –</p>

<p rend="hangnum" n="809"><hi rend="paranum">809</hi><hi rend="dot">.</hi></p>

<p rend="gatha1"> ‘‘Kiṃ nu kāyena vācāya, manasā dukkaṭaṃ kataṃ;</p>

<p rend="gathalast">Kissa kammavipākena, idaṃ dukkhaṃ nigacchasi.</p>

<p rend="hangnum" n="810"><hi rend="paranum">810</hi><hi rend="dot">.</hi></p>

<p rend="gatha1"> ‘‘Saṭṭhi kūṭasahassāni, paripuṇṇāni sabbaso;</p>

<p rend="gathalast">Sīse tuyhaṃ nipatanti, te bhindanti ca matthaka’’nti. –</p>

<p rend="unindented">Dve gāthā abhāsi.</p>

<p rend="bodytext">Tassa peto attanā katakammaṃ ācikkhanto –</p>

<p rend="hangnum" n="811"><hi rend="paranum">811</hi><hi rend="dot">.</hi></p>

<p rend="gatha1"> ‘‘Athaddasāsiṃ sambuddhaṃ, sunettaṃ bhāvitindriyaṃ;</p>

<p rend="gathalast">Nisinnaṃ rukkhamūlasmiṃ, jhāyantaṃ akutobhayaṃ.</p>

<p rend="hangnum" n="812"><hi rend="paranum">812</hi><hi rend="dot">.</hi></p>

<p rend="gatha1"> ‘‘Sālittakappahārena, bhindissaṃ tassa matthakaṃ;</p>

<p rend="gathalast">Tassakammavipākena, idaṃ dukkhaṃ nigacchisaṃ.</p>

<p rend="hangnum" n="813"><hi rend="paranum">813</hi><hi rend="dot">.</hi></p>

<p rend="gatha1"> ‘‘Saṭṭhi kūṭasahassāni, paripuṇṇāni sabbaso;</p>

<p rend="gathalast">Sīse mayhaṃ nipatanti, te bhindanti ca matthaka’’nti. –</p>

<p rend="unindented">Tisso gāthāyo abhāsi.</p>

<p rend="bodytext" n="811"><hi rend="paranum">811</hi><hi rend="dot">.</hi> Tattha <hi rend="bold">sambuddha</hi>nti paccekasambuddhaṃ. <hi rend="bold">Sunetta</hi>nti evaṃnāmakaṃ. <hi rend="bold">Bhāvitindriya</hi>nti ariyamaggabhāvanāya bhāvitasaddhādiindriyaṃ.</p>

<p rend="bodytext" n="812-13"><hi rend="paranum">812-13</hi><hi rend="dot">.</hi><hi rend="bold">Sālittakappahārenā</hi>ti <pb ed="M" n="0.0268" /> sālittakaṃ vuccati dhanukena, aṅgulīhi eva vā sakkharakhipanapayogo. Tathā hi sakkharāya pahārenāti vā pāṭho. <hi rend="bold">Bhindissa</hi>nti bhindiṃ.</p>

<p rend="bodytext">Taṃ <pb ed="V" n="0.0250" /><pb ed="P" n="0.0286" /> sutvā thero ‘‘attano katakammānurūpameva idāni purāṇakammassa idaṃ phalaṃ paṭilabhatī’’ti dassento –</p>

<p rend="hangnum" n="814"><hi rend="paranum">814</hi><hi rend="dot">.</hi></p>

<p rend="gatha1"> ‘‘Dhammena te kāpurisa;</p>

<p rend="gatha2">Saṭṭhi kūṭasahassāni, paripuṇṇāni sabbaso;</p>

<p rend="gathalast">Sīse tuyhaṃ nipatanti, te bhindanti ca matthaka’’nti. –</p>

<p rend="unindented">Osānagāthamāha. Tattha <hi rend="bold">dhammenā</hi>ti anurūpakāraṇena. <hi rend="bold">Te</hi>ti tava, tasmiṃ paccekabuddhe aparajjhantena tayā katassa pāpakammassa anucchavikamevetaṃ phalaṃ tuyhaṃ upanītaṃ. Tasmā kenaci devena vā mārena vā brahmunā vā api sammāsambuddhenapi appaṭibāhanīyametanti dasseti.</p>

<p rend="bodytext">Evañca pana vatvā tato nagare piṇḍāya caritvā katabhattakicco sāyanhasamaye satthāraṃ upasaṅkamitvā taṃ pavattiṃ bhagavato ārocesi. Bhagavā tamatthaṃ aṭṭhuppattiṃ katvā sampattaparisāya dhammaṃ desento paccekabuddhānaṃ guṇānubhāvaṃ kammānañca avañjhataṃ pakāsesi, mahājano saṃvegajāto hutvā pāpaṃ pahāya dānādipuññanirato ahosīti.</p>

<p rend="centre">Saṭṭhikūṭapetavatthuvaṇṇanā niṭṭhitā.</p>

<p rend="centre">Iti khuddaka-aṭṭhakathāya petavatthusmiṃ</p>

<p rend="bodytext">Soḷasavatthupaṭimaṇḍitassa</p>

<p rend="centre">Catutthassa mahāvaggassa atthasaṃvaṇṇanā niṭṭhitā.</p>

<p rend="subhead">Nigamanakathā</p>

<p rend="bodytext">Ettāvatā <pb ed="M" n="0.0269" /><pb ed="V" n="0.0251" /> ca –</p>

<p rend="gatha1">Ye te petesu nibbattā, sattā dukkaṭakārino;</p>

<p rend="gathalast">Yehi kammehi tesaṃ taṃ, pāpakaṃ kaṭukapphalaṃ.</p>

<p rend="gatha1">Paccakkhato vibhāventī, pucchāvissajjanehi ca;</p>

<p rend="gathalast">Yā <pb ed="P" n="0.0287" /> desanāniyāmena, sataṃ saṃvegavaḍḍhanī.</p>

<p rend="gatha1">Yaṃ kathāvatthukusalā, supariññātavatthukā;</p>

<p rend="gathalast"><hi rend="bold">Petavatthū</hi>ti nāmena, saṅgāyiṃsu mahesayo.</p>

<p rend="gatha1">Tassa atthaṃ pakāsetuṃ, porāṇaṭṭhakathānayaṃ;</p>

<p rend="gathalast">Nissāya yā samāraddhā, atthasaṃvaṇṇanā mayā.</p>

<p rend="gatha1">Yā tattha paramatthānaṃ, tattha tattha yathārahaṃ;</p>

<p rend="gathalast">Pakāsanā <hi rend="bold">paramattha-dīpanī</hi> nāma nāmato.</p>

<p rend="gatha1">Sampattā pariniṭṭhānaṃ, anākulavinicchayā;</p>

<p rend="gathalast">Sā pannarasamattāya, pāḷiyā bhāṇavārato.</p>

<p rend="gatha1">Iti taṃ saṅkharontena, yaṃ taṃ adhigataṃ mayā;</p>

<p rend="gathalast">Puññaṃ tassānubhāvena, lokanāthassa sāsanaṃ.</p>

<p rend="gatha1">Ogāhetvā visuddhāya, sīlādipaṭipattiyā;</p>

<p rend="gathalast">Sabbepi dehino hontu, vimuttirasabhāgino.</p>

<p rend="gatha1">Ciraṃ <pb ed="V" n="0.0252" /> tiṭṭhatu lokasmiṃ, sammāsambuddhasāsanaṃ;</p>

<p rend="gathalast">Tasmiṃ sagāravā niccaṃ, hontu sabbepi pāṇino.</p>

<p rend="gatha1">Sammā <pb ed="M" n="0.0270" /> vassatu kālena, devopi jagatīpati;</p>

<p rend="gathalast">Saddhammanirato lokaṃ, dhammeneva pasāsatūti.</p>

<p rend="centre">Iti <hi rend="bold">badaratitthavihāravāsinā</hi> munivarayatinā</p>

<p rend="bodytext">Bhadantena <hi rend="bold">ācariyadhammapālena</hi> katā petavatthuatthasaṃvaṇṇanā niṭṭhitā.</p>

<p rend="centre">Petavatthu-aṭṭhakathā samattā.</p>
</body>
<back></back>
</text>
</TEI.2>